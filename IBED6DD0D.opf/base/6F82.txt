༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN21836
ImageGroup:
13CN21907
LCCN:
n/a
ISBN:
9789888516643
Title:
ལོ་པན་གྱི་རྣམ་ཐར་ཕྱོགས་བསྒྲིགས།
lo pan gyi rnam thar phyogs bsgrigs/
Author:
n/a
n/a
Descriptor:
Original Publication:
n/a;n/a
Place:
hong kong /
|krung go'i shes rig dpe skrun khang/
Publisher:
Date:
2018
Volume:
11
Total Volumes:
13
TBRC Pages:
2
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138. Comments: 2019



ལོ་པཎ་གྱི་རྣམ་ཐར་ཕྱོགས་བསྒྲིགས།
དེབ་བཅུ་གཅིག་པ། ཁྲིམས་ཁང་ལོ་ཙཱ་བ་ཡབ་སྲས་ཀྱི་རྣམ་ཐར།
ཀྲུང་གོའི་ཤེས་རིག་དཔེ་སྐྲུན་ཁང་།



ལོ་པཎ་གྱི་རྣམ་ཐར་ཕྱོགས་བསྒྲིགས
།
དེབ་བཅུ་གཅིག་པ། ཁྲིམས་ཁང་ལོ་ཙཱ་བ་ཡབ་སྲས་ཀྱི་རྣམ་ཐར།
ཀྲུང་གོའི་ཤེས་རིག་དཔེ་སྐྲུན་ཁང་།



འཇམ་དབྱངས་ཤེས་རིག་དཔེ་ཚོགས།
འཇམ་དབྱངས་ཤེས་རིག་དཔེ་ཚོགས་ནི། གསེར་རྟ་བླ་རུང་ཧོར་ཤུལ་
འཇམ་དབྱངས་བློ་འཕེལནང་བསྟན་སློབ་གླིང་གི་ཡན་ལག་ཚོགས་བུ་ཞིག་སྟེ།
བོད་ཀྱི་གནའ་དེང་གི་ཡིག་ཆ་དཔར་སྐྲུན་གྱི་ལས་སྒྲུབ་པའི་དམིགས་བསལ
གྱི་ཚོགས་པ་ཞིག་ཡིན། གྲུ་གཞུག་ཏུ་འབྲེལ་ཡོད་ཀྱི་དཔེ་ཟགསར་རྙིང་དུས་
ཞིག་དཔར་སྐྲུན་བྱས་ཟིན་ལ། ཕྱིས་ཀྱང་ཚོགས་པ་འདི་ག་ནས་བོད་ཀྱི་གནའ་
དེང་གི་དཔེ་ཆ་གང་མང་ཞིག་དཔར་སྐྲུན་བྱས་ཏེ། བོད་ཀྱི་ཆོས་དང་རིག་
གཞུང་དར་རྒྱས་གོང་འཕེལ་གཏོང་བའི་བཀའ་དྲིན་མུ་མཐུད་སྐྱོང་འཆར་ཡོད་
འདུག། ད་ཐེངས་ལོ་པཎ་གྱི་རྣམ་ཐར་ཕྱོགས་བསྒྲིགས་འདི་ཡི་མ་དངུལ་གྱི་
མཐུན་འགྱུར་ཡང་ཚོགས་པ་དེ་ཡི་གཙོ་འཛིན་སྤྲུལ་དགེ་དཔལ་ལགས་ཀྱིས་
གནང་བ་ཡིན་པས་ཁོང་ལ་བཀའ་དྲིན་ཆེ་ཞེས་ཞུའོ། །



译师
传记集/
德拉但编。
香港:中国博学出版社,2018.07
ISBN 978-988-8516-04-3
1.0游… || . 0德…
.. 0传记一中国
译师传记集
(8-13)
主编
德拉但
责任编辑
刘钢
地
址
香港九龙南昌街宝昌昌大楼3字楼
电话
00852-66748311
址
www.hksjiys.com
电子信箱
1479603394@qq.com
开
本
170mmX240mm
1/16
1-2000 MA
张号
ISBN 978-988-8516-04-3
印书版总
次
2019年2月第1版 2019年4月第1次印刷
总 定 价
275.00元(8~13卷)
版权所有
翻印必究



《ལོ་པཎ་རྣམ་ཐར་ཕྱོགས་བསྒྲིགས》ཀྱི་སྔོན་འགྲོའི་གསལ་བཤད།
དྷཱིཝལྷ་ལྡན།
རང་རེ་བོད་ཀྱི་རིག་གནས་དར་རྒུད་ཀྱི་ལོ་རྒྱུས་ལ་དྲན་སོས་བྱེད་སྐབས་དབང་
མེད་དུ་ཡིད་ལ་འཆར་ཡོང་བ་ནི་སྔོན་བྱོན་ལོ་ཙཱ་བ་དེ་དག་ཡིན་ཞིང་
། བོད་ཀྱི་ཆོས་
དང་རིག་གནས་ཀྱི་ཟུར་ཙམ་གླེང་བའམ། པོ་ཏི་རེ་རེའི་ཞལ་ཁ་ཕྱེ་ཙམ་ན་དབང་མེད་
དུ་ཡིད་ནས་དྲན་ཡོང་བའང་ལོ་ཙཱ་བ་བཀའ་དྲིན་ཅན་དེ་དག་ཡིན་ཏེ། ཁོང་ཅག་གི་
སྐུ་དྲིན་ཁོ་ན་ལས་ད་ཆ་འཛམ་གླིང་རིག་གནས་ཀྱི་འགྲན་རྩོད་ཆེན་པོའི་ནང་རོལ་
ནས་ང་ཚོ་ལའང་བོད་ཀྱི་རིག་གནས་ཞེས་ངོམ་རི་བ་ཞིག་ཡོད་པར་གྱུར་ཅིང་
། གདན་
གྲུ་བཞི་གཅིག་ཏུ་ལྷོད་པོར་བསྡད་ནས་ཀློག་ཆོག་ཆོག་གི་འཛད་མཐའ་མེད་པའི་རིག་
གནས་རི་བོའི་གཏོས་དང་མཉམ་པ་ཞིག་ཀྱང་ང་ཚོའི་སྐལ་བར་བསྐྲུན་པར་བྱས་
པས་སོ། །
བོད་ཀྱི་སྔོན་བྱོན་ལོ་ཙཱ་བ་དེ་དག་གིས་མཐའ་མེད་པའི་ཏི་ར་ཧི་ཏའི་ཡུལ་གྱི་
རི་ལུང་མང་པོར་གྲོགས་མེད་ཁེར་རྐྱང་དུ་ཕྱིན། ཧི་མ་ལ་ཡའི་རི་ཚོགས་ཀྱི་ཕྲེང་བ་མང་
པོ་ཞབས་ཐང་དུ་བརྒལ། ཤི་སྐྱིད་ཇག་ཚོགས་སོགས་ཨར་ཇག་གི་འཚེ་བ་མང་པོ་གདོང་
དུ་བསུས། སྟག་གཟིག་སྦྲུལ་དང་མ་ཧེ་སོགས་གཅན་གཟན་དང་དུག་སྦྲུལ་གྱི་འཇིགས་
པ་མང་པོ་ཐོད་དུ་བླངས། ཚ་བ་དང་གངས་རླུང་སོགས་རང་བྱུང་གི་གནོད་འཚེ་མང་
པོ་ཕྲག་ཏུ་ཁུར་ཏེ། ཨེ་ཤ་ཡའི་གླིང་གི་རིག་གནས་ཀྱི་ཕ་ཁྱིམ་ལྟ་བུའི་རྒྱ་གར་འཕགས་



ལོ་པཎ་རྣམ་ཐར་ཕྱོགས་བསྒྲིགས།
པའི་ཡུལ་དུ་ཕེབས་ཏེ། ཆོས་དང་རིག་གནས་ཀྱི་གླེགས་བམ་རི་བོའི་གཏོས་དང་མཉམ་
པ་ཞིག་བོད་ཀྱི་སྐད་དུ་བསྒྱུར་ཅིང་གདན་དྲངས་པར་བྱས།
ཁོང་ཚོས་རང་ཉིད་ཀྱི་ལུས་སྲོག་ལོངས་སྤྱོད་ཡོད་དགུ་བོད་ཡུལ་དུ་ཆོས་དང་
རིག་གནས་སྤེལ་བ་དང་
། པཎྜི་ཏ་དང་གཙུག་ལག་གི་ཕུང་པོ་གདན་འདྲེན་པའི་ཡོན་
དུ་ཕུལ་ཞིང་
། རང་གི་ལྟོ་གོས་གཏམ་གསུམ་མཐའ་དག་ཀྱང་དེ་དག་གི་སླད་དུ་རླུང་ལ་
སྤུར༑ ཐ་ན་རང་གི་གྲོགས་དང་གཉེན་ཉེ་དག་གིས་རང་ཉིད་སྒེར་ལ་སྤྱོད་དུ་གནང་
བའི་རས་གོས་ལེབ་མོ་རེ་དང་
། ཕོར་ལྟང་ཆུང་བ་རེ་ཡོད་པ་ཀུན་ཀྱང་རང་གིས་སྤྱོད་
དུ་མ་བྲ་བར་བོད་ལ་རིག་གནས་དང་ཆོས་ལུགས་ཀྱི་རྨང་འཛུགས་པའི་སླད་དུ
གཏོང་བར་བྱས་ཏེ། རང་ཉིད་ཀྱིས་ན་བཟའ་དུག་པོ་དང༌། གསོལ་བ་ངན་ངོན་ཙམ་
གྱིས་སྐུ་འཚོ་བར་བྱས་པའི་ཚུལ་སོགས་ཀྱི་རྣམ་ཐར་དག་ལ་མཇལ་གྱིན་མཇལ་གྱིན།
ཤ་དང་རུས་པའི་རྐང་བཏོན་པ་ལྟ་བུའི་སེམས་ཚོར་གྱི་ཀློང་ནས་མཆི་མ་གཏིང་ནས་
མི་དཀུ་བའི་དབང་ག་ལ་མཆིས་ཨང་། བོད་ཀྱི་ལོ་རྒྱུས་སྨྲ་བའི་དབང་པོ་དཔའ་བོ་
གཙུག་ལག་ཕྲེང་བས། དེ་ཕྱིར་ལོ་པཎ་དམ་པ་དེ་རྣམས་ཀྱི། །བཀའ་དྲིན་ཁྲག་ཁྲིག་
བྱེ་བའི་ཆ་ཙམ་ཡང་། །རང་ཅག་བོད་ཡུལ་སྐྱེ་བོ་ཐམས་ཅད་ཀྱི། །ལུས་སྲོག་ལོངས་
སྤྱོད་ བཅས་པ་ལན་སྟོང་དུ། །ཚང་བར་ཕུལ་ཡང་ཆ་ཙམ་ག་ལ་ཕེར། །ཞེས་གང་གསུངས་
པ་ཡང་ཐུགས་མད་པའི་གཏམ་དུ་སྣང་ངོ༌
། །
དེས་ན་ལོ་པཎ་དེ་དག་གིས་ཇི་ལྟར་བོད་དུ་ཆོས་དང་རིག་གནས་གདན་དྲངས་
ཚུལ་དང་། གཙུག་ལག་གཉིས་ཀྱི་རྨང་གང་ལྟར་བཏིང་ཚུལ། ཧི་མ་ལ་ཡའི་རི་ཚོགས་
ཀྱི་བཤུལ་ལམ་རིང་མོ་ནས་སྐུ་ངལ་གང་འདྲ་མྱོང་ཚུལ་སོགས་དང་
། ད་དུང་བོད་
བཙན་པོའི་སྐབས་དང་
། སིལ་བུའི་སྐབས་ཡས་མས་ཀྱི་བོད་ཀྱི་སྤྱི་ཚོགས་གནས་སྟངས་
2



དཔེ་ཚོགས་གསལ་བཤད།
དང་༑ རིག་གནས་འཕེལ་འགྲིབ་སོགས་དང་། རིག་གནས་ཀྱི་ཕ་གཞིས་ལྟ་བུའི་རྒྱ་
གར་འཕགས་པའི་ཡུལ་གྱི་ལོ་རྒྱུས་དང་ས་རྒྱུས་སོགས་ཀྱང་ཤིན་ཏུ་གསལ་བས། ད་
ཐེངས་འདིར་བོད་ཀྱི་ལོ་རྒྱུས་རྒྱུ་ཆར་གལ་ཆེ་ཞིང་རྙེད་སོན་དཀའ་བའི་ལོ་པཎ་གྱི་
རྣམ་ཐར་དང་། ལོ་ཙཱ་བའི་ལམ་ཡིག་དག་ཕྱོགས་གཅིག་ཏུ་བསྒྲིགས་ཏེ་ལོ་པཎ་རྣམ་
ཐར་ཕྱོགས་བསྒྲིགས་ཞེས་པའི་དེབ་ཕྲེང་འདི་བསྐྲུན་པ་ཡིན། ང་ཚོ་དཔེ་ཀློག་པ་ཞིག་
པ་མཚོན་ན་དཔེ་ཆ་གཞན་དག་ཏུ་མཚན་ཙམ་གསལ་བའམ། ལུང་དྲངས་པའི་དཔེ་
རྙིང་དག་མཇལ་འདོད་ཀྱི་འདུན་པ་དྲག་ཏུ་མཆིས་ནའང་ལག་ཏུ་འཐོབ་མི་ནུས་
པའི་དཀའ་ངལ་འཕྲད་ཀྱིན་ཡོད་དེ། དཔེར་མཚོན་ན། མཁས་དབང་དགེ་ཆོས་ཀྱི་
གཏམ་རྒྱུད་གསེར་ཐང་དང་
། ནོ་མོ་ཧན་གྱི་འཛམ་གླིང་རྒྱས་བཤད་སོགས་སུ་ཆག་
ལོའི་ལམ་ཡིག་དང༌
། ཨོ་རྒྱན་པ་སྔ་ཕྱིའི་ལམ་ཡིག། མན་ལུང་གུ་རུའི་ལམ་ཡིག།
ནགས་རིན་གྱི་རྣམ་ཐར། ཁྲོ་ཕུ་ལོ་ཙཱའི་རྣམ་ཐར། ཁ་ཆེའི་པཎ་ཆེན་ཤཱཀྱ་ཤྲཱིའི་རྣམ་
ཐར་༑ གུ་རུ་ལྷོ་ཕྱོགས་པའི་རྣམ་ཐར་སོགས་ཀྱི་ལུང་དང་མཚན་ཙམ་གསལ་ཞིང་
། དེ་
དག་ལ་ལྟ་འདོད་ཀྱི་སྲེད་པས་གདུང་ཡང་ལག་སོན་རྙེད་དཀའ་བ་ལྟ་བུའོ། །
དེ་ བས་དེབ་ཕྲེང་འདིར་བསྒྲིགས་པའི་རྣམ་ཐར་ཕལ་མོ་ཆེ་དཔེ་དཀོན་ཤིན་ཏུ་
རྙེད་སོན་དཀའ་བའི་གྲས་འབའ་ཞིག་བཀོད་ཡོད་ལ། དེ་དག་ཀྱང་མ་དཔེ་ཁུངས་ཐུབ་
དང་༑ ཞུ་དག་དང་སྒྲིག་རིམ་སོགས་ཀྱང་གང་བྱུང་བྱུང་མ་བྱས་པར་གཟབ་ནན་གྱི་
ཚུལ་དུ་བྱས་པའི་ཁུལ་དུ་ལགས་མོད། ཡི་གེའི་དག་ཆའི་སྐོར་འདི་ནི་མ་ཤེས་ས་ནས་
ལུས་པ་དང་། ཤེས་ཀྱང་མིག་གིས་མ་ནོན་པ་སོགས་ཀྱིས་ནོར་འཛོལ་གང་མང་ཡོད་
ངེས་པས། ཀློག་མཁན་མཁྱེན་ལྡན་དག་གིས་ནོར་འཛོལ་གང་ཡོད་འདིར་དཔེ་སྒྲིག་
པ་ལ་དངོས་བརྒྱུད་ཅི་རིགས་ནས་གསུངས་ཏེ། ང་ཚོའི་དེབ་ཕྲེང་རྗེས་མ་དག་ཇེ་ལེགས་
3



ལོ་པཎ་རྣམ་ཐར་ཕྱོགས་བསྒྲིགས།
སུ་འགྲོ་བར་མཐུན་འགྱུར་གནང་བར་ཞུ། གཤམ་དུ་དེབ་ཚོགས་འདི་ཡི་ཞུ་དག་སོགས་
ཀྱི་བརྒྱུད་རིམ་དང༌། རྟགས་འགོད་ཚུལ་སོགས་ཀློག་མཁན་དག་གིས་གཞུང་དངོས་མ་
བཀླགས་པའི་སྔོན་དུ་ངེས་དགོས་པ་འགའ་ཞིག་འགོད་པ་ལ།
༡ མ་དཔེར་བསྡུར་སྟངས།
འདིར་འཁོད་ཀྱི་རྣམ་ཐར་མཐའ་དག་གི་མ་དཔེ་དཔེ་རྙིང་ཚད་ལྡན་ཏེ། འབྲས་
སྤུངས་གནས་བཅུ་ལྷ་ཁང་དང་། པོ་ཏ་ལའི་དཔེ་མཛོད་ཁང་
། སྣར་ཐང་། དགའ་
ལྡན་༑ གཙང་བཀྲ་ཤིས་ལྷུན་པོ། སྡེ་དགེ། རྟག་བརྟན་གླིང་། ཛམ་ཐང་སོགས་ནས་བྱུང་
བའི་མ་དཔེ་བྲིས་མ་རྙིང་པ་ཚད་ལྡན་དང་
། ཤིང་དཔར་ཚད་ལྡན་ཁོ་ནར་གཏུགས་
ཡོད;
མ་དཔེ་རྙིང་པ་ཡང་གཅིག་ཙམ་ལ་བསྡུར་བས་ཆོག་ཤེས་པར་མ་བྱས་པར་གང་
མང་མང་ཞིག་རྙེད་པར་འབད་བརྩོན་བྱས་པ་ཡིན་ལ། དེ་ཡང་འགའ་རེར་མ་དཔེ་མི་
འདྲ་བ་དྲུག་བདུན་རེ་བྱུང་ཞིང་
། དེ་དག་ནང་ཕན་ཚུན་ཡི་གེ་འབྲི་སྟངས་དང་ཕྲད་
རྣམ་དབྱེ་མི་འདྲ་བ་མང་བར་མ་ཟད། ལྡེབ་འགའ་རེ་ཆད་ལྷག་ཤོར་བ་དང་། ས་
བཅད་ཆད་ལྷག་ཤོར་བ། ལེའུ་གོང་འོག་འཁྲུགས་པ་སོགས་ཀྱང་འདུག་པས་ཤིན་ཏུ་
བསྡུར་དཀའ་བར་འདུག་མོད། ང་ཚོས་ངལ་བ་ལ་མ་འཛེམས་པར་མ་དཔེ་གང་རྙེད་
ཀུན་ལ་ཞིབ་ཏུ་བསྡུར་ཅིང་
། ཅི་ནུས་ནུས་དང་གང་ཤེས་ཤེས་ཀྱིས་ནོར་བ་བཅོས
།
ཆད་པ་བསྐང་། འཁྲུགས་པ་བསྡེབས་ནས་བཀོད་ཡོད། དཔེར་ན་དེབ་ཕྲེང་སྔོན་མར་
ཆག་ལོའི་རྣམ་ཐར་ཆོས་དཔལ་དར་དཔྱངས་ཀྱིས་མཛད་པ་དེ་ལ་དཔེ་བདུན་ཡས་
4



དཔེ་ཚོགས་གསལ་བཤད།
མས་བྱུང་ཞིང་། དེ་དག་ལས་འགའ་རེར་ལྡེབ་འགའ་རེ་ཆད་ལྷག་བྱུང་བར་མ་ཟད།
ལེའུའི་གོ་རིམ་ཡང་མི་འདྲ་བར་འདུག་མོད། འདིར་ཞིབ་ཏུ་བསྡུར་ནས་ཆད་པ་
བསྐངས་པ་དང་འཁྲུགས་པ་བསྡེབས་པར་བྱས་པའི་ཚུལ་དུ་ཡོད་པ་དང་
། དེབ་ཕྲེང་
འདིར་འཁོད་ཀྱི་ཨུ་རྒྱན་པའི་རྣམ་ཐར་བྱིན་རླབས་ཆུ་རྒྱུན་ལའང་མ་དཔེ་མི་འདྲ་བ་
མང་དུ་བྱུང་མོད། ཚང་མ་དག་པ་དཀོན་པོར་འདུག་པར་མ་ཟད། གོ་རིམ་མི་འདྲ་བ་
དང་༑ ཆད་ལྷག་མཆིས་པ་སོགས་མང་དུ་ཡོད་པ་དག་ཀྱང་ཕན་ཚུན་ཞིབ་པར་བསྡུར་
ཏེ་བཀོད་ཡོད། འོན་ཀྱང་རྣམ་ཐར་འགའ་རེ་ཇི་ལྟར་བཙལ་ཡང་དཔེ་གཅིག་རེ་ལས་
མ་རྙེད་ཅིང་
། ཨུ་རྒྱན་པའི་རྣམ་ཐར་ཚིགས་བཅད་མ་ལྟ་བུ་ཤིན་ཏུ་མ་དག་པ་འདུག་
སྙམ་པ་རེའང་མཆིས་མོད། གང་ལྟར་མ་དཔེ་ཁོ་རང་ན་ཇི་ལྟར་གསལ་བ་ལྟར་རང་
སོར་བཞག་ཡོད།
༢ ཞུ་དག་བྱེད་སྟངས།
༡ ཡིག་ནོར་དག་བཅོས་ཀྱི་སྐོར་ནས་གནའ་དཔེ་ཞིབ་འཇུག་པ་དང་
། བརྡ་དང་
ཡི་གེའི་འགྱུར་རིམ་ལ་ཞིབ་ཏུ་དཔྱོད་མཁན་དག་ལ་ཕན་དུ་རེ་བས། མ་དཔེ་རུ་ཡིག་
ནོར་ཡིན་ངེས་སུ་ཐག་ཆོད་པ་དག་ཀྱང་གཞུང་གི་དཀྱུས་སུ་གནའ་དཔེ་དེ་ག་མ་
བཅོས་པར་རང་སོར་བཞག་ཅིང་། དེ་ཡི་ནོར་བཅོས་རྣམས་གོར་ཐིག་ཏུ་བླངས་ནས་
བཀོད་ཡོད། འོན་ཀྱང་རྣམ་ཐར་འགའ་རེར་ཚིག་ཕྲད་དག་རྣམ་ཐར་གྱི་མགོ་ནས་
མཇུག་བར་དིང་གི་འབྲི་སྟངས་དང་མི་མཐུན་པར་བྲིས་འདུག་པས། ཀུན་ཀྱང་རྟགས་
སུ་བླངས་ན་ལྡེབ་ངོས་ཡོངས་རྟགས་འབའ་ཞིག་གིས་གང་བར་གྱུར་ཏེ་དེབ་མི་མཛེས་
5



ལོ་པཎ་རྣམ་ཐར་ཕྱོགས་བསྒྲིགས།
པར་འགྱུར་བར་དོགས་ནས་འགའ་བཅོས་པ་དང་
། ཐོག་མའི་ཞུ་དག་སྐབས་སུ་གཞུང་
གི་དཀྱུས་བཅོས་ཟིན་འགའ་སླར་ཡང་བསྐྱར་བཅོས་བྱས་ཏེ་གོར་ཐིག་ཏུ་ལེན་རྒྱུ་མ་
བྱུང་བར་ལུས་པ་འགའ་ཡང་ཡོད་པས་དེ་ལུགས་ཐུགས་ལ་ངེས་འཚལ།
༢ ཡང་དཔེར་ན་དྲིས་ལ་བྲིས་ཞེས་བྲིས་པ་དང་
། དགོང་མོ་ལ་རྨོངས་མོ། དགུང་
ལོ་ལ་རྒྱུང་ལོ། པཎྜི་ཏ་ལ་པཎ་ཊི་ཏ། པཎ་ཌི་ཏ་ལྟ་བུ་དང་
། ན་ལེནྡྲ་ལ་ནཱ་ལེནྡྲ། ན་ལེན་
དྲ་ལྟ་བུ་སོགས་འབྲི་སྟངས་མི་འདྲ་བ་དང་། སྟེང་ལ་སྟེངས། སྒྲིག་གི་བྱེད་ཚིག་ལ་
སྒྲིགས། སྒྲུབ་ལ་སྒྲུབས། བཟང་ངན་ལ་བཟངས་ངན། མང་ཉུང་ལ་མངས་ཉུང་ལྟ་བུ་
སོགས་ཡང་འཇུག་ཡོད་མེད་ཀྱི་ཁྱད་དང་
། འདོ་ལི། མདོ་ལི། མཚུར་ཕུ། འཚུར་ཕུ།
འགོ༑ མགོ་སོགས་ལྟ་བུ་སྔོན་འཇུག་འ་དང་མ་རེས་མོས་སུ་བྲིས་པ་ལྟ་བུ་དང་
། ཇོ་བོ་
དང་ཇོ་འོ། ཕུ་བོ་དང་ཕུ་འོ། ཆུ་བོ་དང་ཆུ་འོ་སོགས་བ་དང་འ་རེས་མོས་སུ་བྲིས་པ་ལྟ་
བུ་སོགས་དིང་དུས་ཡོངས་གྲགས་ལ་ཡིག་ནོར་ལྟ་བུ་ཡིན་ནའང་། སྔོན་གྱི་འབྲི་སྟངས་
མ་ནོར་བ་དེ་དག་རང་སོར་བཞག་ཡོད་པ་དང་
། གཞན་ས་མིང་ལ་མང་ཡུལ་སྐྱི་རོང་
།
སྐྱིད་རོང་
། ཀྱི་རོང་ལྟ་བུ་དང་
། ཆག་ལོའི་ཕ་ཡུལ་ལ་སྙལ་སྨད། དམྱལ་སྨད་སོགས་
རེས་མོས་སུ་བྲིས་པ་དང་། རྒོད་ཚང་བའི་གདན་ས་བྷུད་ཊ། བྷུད་ཀྲ། བྷུད་དྲ། སྦུ་ཏུ་
རེས་མོས་སུ་བྲིས་པ་དང་
། ཨུ་རྒྱུན་གྱི་སྒོ་ལ་ར་ཛ་ཧུར། ར་ཙ་དྷུར་སོགས་དང་། སྨན་
ཚའི་རི་བོ་ལ་ད་དུ་ཁྲི། ན་བུ་འདི། ན་གུ་གྲི། ན་ཧུ་ཏི་ཟེར་བ་ལྟ་བུ་སོགས་ཀྱང་རུས་སྐྱི་
ཡིས་བཟུང་བས་སྐྱེ་རུང་ཟེར་སོགས་ལྟ་བུའི་བཤད་པ་རེ་ཡོད་ནའང་མ་བཅོས་པར་
རང་སོར་བཞག་ཡོད།
༣ ཞུ་དག་སྐབས་མ་དཔེ་ལ་བསྡུར་རྒྱུ་དེ་ང་ཚོས་ཨང་དང་པོར་བཞག་ཡོད། དེ་
ཡང་ད་ལྟ་ང་ཚོས་མཐོང་ཐུབ་པའི་ལྕགས་དཔར་གྱི་དེབ་མང་པོ་ཞིག་ལ་མ་དཔེའི་
6



དཔེ་ཚོགས་གསལ་བཤད།
སྟེང་ནས་ཡི་གེ་མང་དུ་ཆད་པར་མ་ཟད། སྐབས་རེར་ཕྲེང་མང་པོ་དང་། ཐ་ན་ལྡེབ་
འགའ་རེ་ཆད་པ་དང་
། ཡང་སྐབས་རེར་ལྡེབ་འགའ་རེ་ལྷག་པར་མ་ཟད། གཞུང་དེ་
་གཏན་མེད་པ་འགའ་རེ་ཡང་བར་དུ་བཙུད་དེ་ལྷག་པ་སོགས་ཤིན་ཏུ་མང་བར་
མཐོང་བས། ང་ཚོས་ཞུ་དག་སྐབས་སུ་མ་དཔེ་ལ་བསྡུར་ཏེ་མ་དཔེའི་སྟེང་ནས་ཆད་པ་
དང་༑ ལྷག་པ། ནོར་བ་སོགས་མེད་པ་ཞིག་ཡོང་རྒྱུ་དེ་གཙོ་བོར་བྱས་པ་ཡིན། དེ་ཡང་
མ་དཔེ་གཅིག་ལ་བསྡུར་བ་ཙམ་དང་
། ཐེངས་གཅིག་ལ་བསྡུར་བ་ཙམ་གྱིས་འཐུས་
པར་མ་བྱས་པར། རྣམ་ཐར་རེར་མ་དཔེ་མི་འདྲ་བ་གང་རྙེད་ཀུན་ལ་བསྡུར་ཡོད་ལ།
དག་བཅོས་དཀའ་ཤོས་ཀྱི་རྣམ་ཐར་དག་མ་དཔེ་ལ་ཐེངས་ལྔ་རེ་དང་
། ཉུང་མཐའ་
ཡང་གསུམ་རེ་ཚང་མར་བསྡུར་ཡོད། རྩིས་འཕྲུལ་ནས་དེབ་ཏུ་སྒྲིག་སྐབས་སྒྲིག་པ་
པོའི་མཐེབ་འོག་ནས་མ་གོ་ས་ནས་ཡི་གེ་འགའ་རེ་བསྣོག་ཤོར་བ་སོགས་ཀྱང་ཡོད་
སྲིད་པས། ང་ཚོས་དེབ་ཏུ་བསྒྲིགས་ཟིན་རྗེས་ཡང་བསྐྱར་མ་དཔེ་ལ་ཐེངས་གཅིག་
བསྡུར་ཡོད།
༣ རྟགས་ཀྱི་མཚོན་དོན།
ཡི་གེ་ནོར་བ་བཅོས་པ་དང་
། མཆན་བཏབ་པ། མ་དཔེ་མི་འདྲ་བའི་ནང་དུ་
གསལ་བ། ཆད་ལྷག་ཤོར་བ་ཡིན་ནམ་སྙམ་པ་དག་ང་ཚོས་རྟགས་སུ་བླངས་ནས་ཡོད་
པས༑ ཀློག་མཁན་དག་གིས་སྔོན་དུ་ཅིས་ཀྱང་རྟགས་འདི་དག་ངེས་འཚལ
།
༡ མ་དཔེར་ཡིག་ནོར་ཡིན་ངེས་སུ་སྙམ་པ་དག་ཀྱང་མ་ཡིག་བསུབས་ནས་བཅོས་
པ་སོགས་མ་བྱས་པར་མ་དཔེར་རང་སོར་བཞག་ནས། དེ་ཡི་ནོར་བཅོས་ཀྱི་ཡི་གེ་དེ་
7



ལོ་པཎ་རྣམ་ཐར་ཕྱོགས་བསྒྲིགས།
རྟགས( )འདིའི་ནང་དུ་བཀོད་ཡོད་ལ། དེབ་འགའ་རེའི་མཆན་ཡང་རྟགས་འདིར་
ཡིག་ཆུང་བྱས་ནས་བཀོད་ཡོད། དེ་བས་རྟགས( )འདིའི་ནང་དུ་ཡོད་པའི་ཡིག་ཆུང་
དག་མཆན་ཡིན་ལ། ཡིག་ཆུང་མ་བྱས་པར་རྟགས་འདིར་བཀོད་པ་དག་ནོར་བཅོས་ཀྱི་
སྐོར་ཡིན།
༢ མ་དཔེ་མང་དུ་རྙེད་པ་དག་ལས་མ་དཔེ་རྙིང་པ་གཅིག་མ་ཕྱི་རུ་བཟུང་ཞིང་
།
དེ་རུ་མི་གསལ་བར་དཔེ་གཞན་དུ་གསལ་བའི་སྐོར་རྣམས་རྟགས{}འདིའི་ནང་དུ་
བཀོད་ཡོད་ལ། ཐ་སྙད་དང་རྗོད་ཚུལ་ཅུང་མི་འདྲ་བ་དག་ཀྱང་རྟགས་འདིར་བཀོད་
ཡོད༑ མ་དཔེ་མི་འདྲ་བ་གསུམ་བཞི་ཡན་ཆད་བྱུང་བ་དག་རྟགས{}འདིའི་ནང་དུ་
ཨང་གྲངས༡དང༢་སོགས་བཀོད་ཡོད། དཔེར་ན་ཆག་ལོའི་ལམ་ཡིག་ཏུ།{ ༡ ་ཉའི་
ཁོག་པ། ༢ ཉའི་ལྟོ་བ། ༣ ལྐོག་པ}ཞེས་པ་ལྟ་བུར་མཚོན་ན་མ་དཔེ་མི་འདྲ་བ་གསུམ་
དུ་བྱུང་བའི་འབྲི་སྟངས་མི་འདྲ་བ་གསུམ་ཡིན་པ་ལྟ་བུའོ། །དེ་ལྟར་དཔེ་མི་འདྲ་བར་
མངོན་པ་ལའང་ཚེག་བར་འགའ་རེ་ཡོད་པ་ནས། མང་ཤོས་ལ་ལྡེབ་མ་རེ་ཙམ་དེ་ལྟར་
བཀོད་པ་ཡང་ཡོད། དེ་བས་རྟགས{}འདི་འདྲའི་ནང་དུ་ཡོད་པ་ཀུན་དཔེ་མི་འདྲ་
བའི་ནང་དུ་ལྷག་མོ་ཡོད་རིགས་དང་། དཔེ་མི་འདྲ་བའི་སྐོར་རྣམས་ཡིན།
༣ མ་དཔེར་ཆད་སོང་བ་ཡིན་ནམ་སྙམ་པ་དག་རྟགས（འདིའི་ནང་དུ་བླངས་
ཡོད༑ དཔེར་ན་ལོ་ཆེན་རིན་བཟང་གི་རྣམ་ཐར་དུ། 【མཁའ་འགྲོ་མས་ལུང་ཇི་ལྟར་
བསྟན་པ་དང་བཞི།】ཞེས་པའི་ས་བཅད་འདི་དབུ་ནས་ཆད་སོང་བ་ཡིན་ནམ་སྙམ་
ནས་བཙུད་པ་ལྟ་བུའོ། །
༤ མ་དཔེར་ཡོད་པའི་ཡི་གེའམ་ཚིག་འགའ་རེ་ལྷག་མོ་ཡིན་ནམ་སྙམ་པ་དག་
དང་༑ ཐག་མ་ཆོད་པའི་རིགས་རྟགས】འདིའི་ནང་དུ་བླངས་ནས་བཀོད་ཡོད། དེ་
8



དཔེ་ཚོགས་གསལ་བཤད།
ཡང་དཔེར་ན་ལོ་ཆེན་རིན་བཟང་གི་རྣམ་ཐར་དུ། དགུན་རྒྱམ་ཤུར་དུ་ཐུགས་དམ་
མཛད་ནས། 《སོས་ཐུགས་དམ་མཛད་ནས།] སོས་ཐུགས་དམ་ཐོན་ནས། ཞེས་པའི་
སོས་ཐུགས་དམ་ཐོན་ནས་ཞེས་པ་ལྷག་མ་ཡིན་པས་རྟགས་དེར་བཙུད་པ་དང་
། ཤཱཀྱ་
དཔལ་གྱིས་མཛད་པའི་ཐུགས་སྲས་ལོ་ཙཱ་བའི་རྣམ་ཐར་དུ། 《སྒྱུ་མ་ལྟ་བུའི་ངང་ཐམས་
ཅད》དད་ཅིང་གུས་པའི་འབུལ་བ་བྱུང་བ་རྣམས་ཀྱང་། ཞེས་པ་ལྟ་བུ་མ་ཡིག་ཏུ་མི་
གསལ་བས་ཐག་མ་ཆོད་པ་ལྟ་བུའོ། །
༥ ད་དུང་རྣམ་ཐར་འགའ་རེར་མ་དཔེ་མི་འདྲ་བར་མཚན་དོན་མི་འདྲ་བ་
མང་དུ་བཀོད་པའང་འདུག་མོད། རྣམ་ཐར་གྱི་མགོ་རུ་མཚན་མི་འདྲ་བ་མང་དུ་བཀོད་
པ་དང་། རྟགས་མང་དུ་བཏབ་པ་སོགས་ནི་མི་མཛེས་པར་འདུག་པས། དེ་དག་གཞུང་
དཀྱུས་སུ་མ་བཀོད་པར་རྣམ་ཐར་རེ་རེའི་མགོ་ཡི་གསལ་བཤད་ནང་དུ་བཀོད་ཡོད།
༤ རྣམ་ཐར་དང་ལམ་ཡིག་སོ་སོའི་གསལ་བཤད།
ལོ་པཎ་གྱི་རྣམ་ཐར་དང་། ལམ་ཡིག་ཚང་མར་གསལ་བཤད་རེ་རེ་བཀོད་ཡོད།
གསལ་བཤད་ནང་དུ་སྐབས་བབས་ལོ་པཎ་དེའི་འཁྲུངས་འདས་ལོ་ཚིགས་སོགས་
བསྡུས་ཙམ་དང་
། རྣམ་ཐར་དང་ལམ་ཡིག་དེ་ཡི་སྐོར་གྱི་གསལ་བཤད་ཕྲན་ཙམ་བཅས་
བཀོད་ཡོད། དེ་ཡང་མཚམས་སྦྱོར་རྣམས་ཧ་ཅང་བསྡུས་པར་བྲིས་ཡོད། དེ་ལྟ་མིན་ཚེ་
མཚམས་སྦྱོར་དེ་དག་ཀྱང་ཉོག་ལ་རིང་བ་ཞིག་ཏུ་འགྱུར་བ་དང་
། སྐབས་རེར་མཚམས་
སྦྱོར་ཙམ་ལས་འདས་ཏེ་དཔྱད་བརྗོད་ལྟ་བུ་ཞིག་ཏུ་འགྱུར་དང་
། མཚམས་རེར་རྣམ་
ཐར་གྱི་དཀྱུས་སུ་ཡོད་པ་མང་པོ་ཞིག་དགོས་མེད་ཀྱིས་མགོ་རུ་བླངས་བཞག་པ་ལྟ་བུ་
9



ལོ་པཎ་རྣམ་ཐར་ཕྱོགས་བསྒྲིགས།
སོགས་ཡོང་བས་འདིར་རབ་ན་ལྡེབ་ངོས་གཅིག་གམ། ཐ་ན་ཡང་ཤོག་ལྡེབ་གཅིག་ཙམ་
དུ་ཤོང་བ་བཟོས་ཡོད། འོན་ཀྱང་རྣམ་ཐར་འགའ་རེའི་རྩོམ་པ་པོ་རྩད་གཅོད་དཀའ་
བར་འདུག་ལ། ལོ་པཎ་མང་པོ་ཞིག་གི་འཁྲུངས་འདས་ལོ་ཚིགས་དེ་སྔའི་ཚིག་མཛོད་
དང་ལོ་རྒྱུས་དག་ཏུ་གསལ་བོར་བཀོད་མེད་པ་མང་ལ། ཚིག་མཛོད་སོགས་སུ་བཀོད་
པ་དག་ཀྱང་རྣམ་ཐར་སོགས་དང་བསྡུར་ན་མི་དག་པ་མང་བས་འཁྲུངས་འདས་རེ་
རེ་བཞིན་འགོད་པ་ཤིན་ཏུ་དཀའ་བར་འདུག་ནའང་། རྣམ་ཐར་དང་། ལོ་རྒྱུས། ཆོས་
འབྱུང་སོགས་ཕན་ཚུན་བསྒྲིགས་ཏེ་ཕལ་ཆེ་བར་འཁྲུངས་འདས་ལོ་ཚིགས་བཀོད་
ཡོད་ལ། རྣམ་ཐར་རྩོམ་པ་པོ་ཡང་དཔེ་ཚོགས་གཞན་དང་གཞན་དུ་རྩོམ་པ་པོ་མི་
གསལ་ཞེས་བྲིས་པ་དག་ཀྱང་དཀའ་བས་བཙལ་ཏེ་རྩོམ་པ་པོ་བཀོད་ཡོད་མོད།
མཐའ་གཅིག་ཏུ་ཁ་ཚོན་གཅོད་དཀའ་བས་མཁྱེན་ལྡན་དག་གིས་སླར་ཡང་དཔྱད་
འཚལ།
༥ དེབ་ཕྲེང་གཉིས་པའི་སྐོར།
འདིར་ལོ་པཎ་གྱི་རྣམ་ཐར་དག་གང་བྱུང་དུ་མ་བསྒྲིགས་པར་དེབ་ཕྲེང་རྣམས་
ཀྱི་གོ་རིམ་ནི་ལོ་པཎ་དེ་དག་བྱོན་དུས་ཀྱི་དུས་ཚོད་ཀྱི་སྔ་ཕྱི་ལྟར་བསྒྲིགས་ཡོད་ལ། དེ་
ཡང་ཕལ་ཆེ་བར་དུས་ཐོག་གཅིག་པའི་པཎྜི་ཏ་དང་ལོ་ཙཱ་བ་དག་སྟབས་གཅིག་ཏུ་
བསྒྲིགས་ཡོད། ལོ་པཎ་རྣམ་ཐར་དེབ་ཕྲེང་གཉིས་པ་འདིར་འཁོད་པའི་རྣམ་ཐར་དང་
རྩོམ་པ་པོ་དག་ནི།
དེབ་བརྒྱུད་པ། མར་པ་ལོ་ཙཱའི་རྣམ་ཐར་ཕྱོགས་བསྒྲིགས།
དེབ་འདིར་བསྟན་པ་ཕྱི་དར་གྱི་ལོ་ཙཱ་བ་དག་གི་མེས་པོ་ལྟ་བུ། བཀའ་བརྒྱུད་
10



དཔེ་ཚོགས་གསལ་བཤད།
བསྟན་པའི་སྲོལ་འབྱེད་མར་པ་ལོ་ཙཱ་བའི་རྣམ་ཐར་སྐོར་ཕྱོགས་བསྒྲིགས་བྱས་ཡོད། དེ་
ཡང་༑ ༡ ཀཿཐོག་ཚེ་དབང་ནོར་བུས་མཛད་པའི་མར་མི་དྭགས་པོ་ཇོ་བོ་རྗེ་ཡབ་སྲས་
སོགས་དམ་པ་འགའ་ཞིག་གི་རྣམ་ཐར་ས་བོན་དུས་ཀྱི་ངེས་པ་བརྗོད་པ་དག་ལྡན
ཉུང་གསལ། ༢ ཁོང་གི་དངོས་སློབ་རྔོག་ཆོས་སྐུ་རྡོ་རྗེས་མཛད་པའི་བླ་མ་མར་པ་ཆོས་
ཀྱི་ལོ་རྒྱུས་ཐུན་མོང་མ་ཡིན་པ། ༣ ལོ་རྒྱུས་སྨྲ་བ་ཆེན་པོ་དཔའ་བོ་གཙུག་ལག་ཕྲེང་
བས་མཛད་པའི་རྗེ་བཙུན་མར་པའི་རྣམ་པར་ཐར་པ་གྲུབ་པའི་ངོ་མཚར། ༤ རྗེ་མི་
བསྐྱོད་རྡོ་རྗེས་མཛད་པའི་རྗེ་བཙུན་མར་པ་ལོ་ཙཱའི་རྣམ་ཐར་ངོ་མཚར་བསམ་ཡས།
༥ རྒྱལ་ཚབ་གྲགས་པ་དོན་གྲུབ་ཀྱིས་མཛད་པའི་ལེགས་པར་བཤད་པ་རིན་པོ་ཆེའི་གྲུ་
གཟིངས་རྣམས་བཀོད་ཡོད།
དེབ་དགུ་པ། ས་སྐྱ་པཎྜི་ཏའི་རྣམ་ཐར་ཕྱོགས་བསྒྲིགས།
དེབ་འདིར་བསྟན་པ་ཕྱི་དར་སྐབས་ཀྱི་ཡོངས་སུ་གྲགས་པའི་བོད་ཀྱི་པཎྜི་ཏ་
དང་ལོ་ཙཱ་བ་ཆེན་པོ། བོད་སིལ་བུའི་རྗེས་ཀྱི་ལོ་རྒྱུས་ལ་གལ་གནད་ཤིན་ཏུ་ཆེ་བའི་མི་
སྣ་འཇམ་མགོན་ས་སྐྱ་པཎྜི་ཏའི་རྣམ་ཐར་སྐོར་ཕྱོགས་བསྒྲིགས་བྱས་ཡོད། དེ་ཡང་། ༡
དམར་སྟོན་ཆོས་ཀྱི་རྒྱལ་པོས་མཛད་པའི་བླ་མ་དམ་པ་བོད་ཀྱི་ལོ་རྒྱུས། ༢ འཇམ་མགོན་
ས་སྐྱ་པཎ་ཆེན་གྱི་རང་རྣམ་ང་བརྒྱད་མ་རྩ་འགྲེལ། ༣ འཕགས་པ་བློ་གྲོས་རྒྱལ་མཚན་
གྱིས་མཛད་པའི་ས་སྐྱ་པཎྜི་ཏའི་རྣམ་ཐར་གསུང་སྒྲོས་མ། ༤ ཆོས་རྗེ་ས་སྐྱ་པཎྜི་ཏའི་
རྣམ་ཐར་ལྷོ་པ་ཀུན་མཁྱེན་རིན་ཆེན་དཔལ་གྱིས་མཛད་པ། ༥ ཞང་རྒྱལ་བ་དཔལ་
གྱིས་མཛད་པའི་དཔལ་ས་སྐྱ་པཎྜི་ཏ་ཆེན་པོའི་རྣམ་པར་ཐར་པ། ༦ ཡར་ལུང་གྲགས་
པ་རྒྱལ་མཚན་གྱིས་མཛད་པའི་ཆོས་རྗེ་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་
བཟང་པོའི་རྣམ་ཐར་འབྲིང་པོ། ༧ ཡར་ལུང་པས་མཛད་པའི་ཆོས་རྗེ་ས་སྐྱ་པཎྜི་ཏའི་
11



ལོ་པཎ་རྣམ་ཐར་ཕྱོགས་བསྒྲིགས།
རྣམ་པར་ཐར་པ་མདོར་བསྡུས་པ་ཡན་ལག་བདུན་ལྡན། ༨ རིན་སྤུངས་པ་ངག་དབང་
འཇིགས་གྲགས་ཀྱིས་མཛད་པའི་སྐལ་བཟང་ལེགས་ལམ་རྣམས་བཀོད་ཡོད།
དེབ་བཅུ་པ། གྲུབ་ཆེན་ཨུ་རྒྱན་པའི་རྣམ་ཐར།
དེབ་འདིར་ཨུ་རྒྱན་པ་རིན་ཆེན་དཔལ་ཞེས་ཨུ་རྒྱན་དང་། རྒྱ་གར། རྒྱ་ནག་
སོགས་སུ་ཕེབས་མྱོང་བའི་ལོ་ཙཱ་བ། མཁས་དབང་དགེ་ཆོས་ཀྱིས་ཨུ་རྒྱན་པ་སྔ་མ་ཞེས་
གང་གསུངས་པ་གང་དེའི་རྣམ་ཐར་སྐོར་ཕྱོགས་བསྒྲིགས་བྱས་ཡོད། དེ་ཡང་། ༡ དངོས་
སློབ་ཟླ་བ་སེངྒེས་མཛད་པའི་ལམ་ཡིག་རིན་ཆེན་ཕྲེང་བ། ༢ ཟླ་བ་སེངྒེས་མཛད་པའི་
རྣམ་ཐར་གསུང་སྒྲོས་མ། ༣ མདོ་སྟོད་གཞོན་ནུ་ཡེ་ཤེས་ཀྱིས་མཛད་པའི་རྣམ་ཐར་
བསྡུས་པ། ༤ སྟོང་ལྡན་ཤཀ་འོད་ཀྱིས་མཛད་པའི་རྣམ་ཐར་ཚིགས་བཅད་མ། ༥
མཁའ་སྤྱོད་དབང་པོས་མཛད་པའི་རྣམ་ཐར་རྫོགས་ལྡན་བདེ་བའི་དགའ་སྟོན། ༦
དངོས་སློབ་བསོད་ནམས་འོད་ཟེར་གྱིས་མཛད་པའི་རྣམ་ཐར་རྒྱས་པ་བྱིན་རླབས་ཆུ་
རྒྱུན་རྣམས་བཀོད་ཡོད།
དེབ་བཅུ་གཅིག་པ། ནགས་རིན་དང་ཁྲིམས་ཁང་ལོ་ཙཱ་བའི་རྣམ་ཐར།
དེབ་འདིར་བོད་དུ་ཕེབས་པའི་པཎྜི་ཏ་ཐ་མའི་གྲས་པཎྜི་ཏ་ནགས་རིན་གྱི་རྣམ་
ཐར་དང་ཁྲིམས་ཁང་ལོ་ཙཱ་པ་གཉིས་ཀྱི་རྣམ་ཐར་བཀོད་ཡོད། ༡ འགོས་ལོས་མཛད་
པའི་ནགས་རིན་གྱི་རྣམ་ཐར་དེར་སྐུ་ཚེའི་སྟོད་ཙམ་མམ་བོད་དུ་ཕེབས་ཐེངས་དང་
པོ་ཡན་གྱི་རྣམ་ཐར་ཙམ་ལས་མེད་པས། འདིར་ཁྲིམས་ཁང་ལོ་ཙཱ་བས་དེ་ལ་འཕྲོ་
མཐུད་དུ་ནགས་རིན་གྱི་སྐུ་ཚེའི་སྨད་ཀྱི་རྣམ་ཐར་དུ་བརྩམས་པ་ཆོས་ཀྱི་རྗེ་པཎ་ཆེན་
ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་པར་ཐར་པ་དང༌། ༢ ཞྭ་དམར་ཆོས་གྲགས་
ཡེ་ཤེས་ཀྱིས་མཛད་པའི་ཁྲིམས་ཁང་ལོ་ཙཱ་བའི་རྣམ་ཐར་རྒྱས་པ་ངོ་མཚར་རྒྱ་མཚོ་
12



དཔེ་ཚོགས་གསལ་བཤད།
ཞེས་བྱ་བ་གཉིས་བཀོད་ཡོད།
དེབ་བཅུ་གཉིས་པ། གུ་རུ་ལྷོ་ཕྱོགས་པ་དང་ཏཱ་ར་ནཱ་ཐའི་རྣམ་ཐར་སྐོར།
དེབ་ལྔ་པ་འདིར་བོད་དུ་ཕེབས་པའི་པཎྜི་ཏ་ཐ་མའི་གྲས་བུདྡྷ་གུཔྟའམ་གུ་རུ་
ལྷོ་ཕྱོགས་པ་དང་། རྗེ་བཙུན་ཏཱ་ར་ནཱ་ཐ་གཉིས་ཀྱི་རྣམ་ཐར་བཀོད་ཡོད། དེ་ཡང་།
རྗེ་བཙུན་སྒྲོལ་བའི་མགོན་པོས་མཛད་པའི་བུདྡྷ་གུཔྟའི་རྣམ་ཐར་རང་རྟོག་གི་དྲི་མས་
མ་སྦགས་པའི་ཡི་གེ་ཡང་དག་པའོ་ཞེས་པ་དང༌
། དེ་ཡི་དངོས་སློབ་ལོ་ཙཱ་བ་རྗེ་བཙུན་
ཏཱ་ར་ནཱ་ཐ་ཉིད་ཀྱི་རྣམ་ཐར་སྐོར་ལས། ༡ རྗེ་བཙུན་ཐམས་ཅད་མཁྱེན་པ་ཏཱ་ར་ནཱ་
ཐའི་དགུང་ལོ་བཞི་པ་ཡན་གྱི་རྣམ་ཐར་མདོར་བསྡུས། ༢ གསང་བའི་རྣམ་ཐར་
བསྡུས་པ། ༣ གསང་བའི་རྣམ་ཐར་འབྲིང་པོ། ༤ གསང་བའི་རྣམ་ཐར་ཅུང་ཟད་རྒྱས་
པ༑ ༥ ཤིན་ཏུ་གསང་བ་ཉམས་རྟོགས་ཀྱི་རྣམ་ཐར། ༦ རྣམ་ཐར་བསྟོད་པ་དད་པའི་
ལྗོན་ཤིང་
། ༧ རང་རྣམ་ཤིན་ཏུ་རྒྱས་པ་མ་བཅོས་ལྷུག་པའི་རྟོགས་བརྗོད་ལས་དགུང་
ལོ་སུམ་ཅུ་ཡན་གྱི་རྣམ་ཐར་རྣམས་བཀོད་ཡོད།
དེབ་བཅུ་གསུམ་པ། ཏཱ་ར་ནཱ་ཐའི་རྣམ་ཐར།
དེབ་དྲུག་པ་འདིར་རྗེ་བཙུན་ཏཱ་ར་ནཱ་ཐའི་རང་རྣམ་རྒྱས་པ་མ་བཅོས་ལྷུག་
པའི་རྟོགས་བརྗོད་ལས་དགུང་ལོ་སོ་གཅིག་མན་གྱི་རྣམ་ཐར་བཀོད་ཡོད། རྗེ་བཙུན་
ཏཱ་ར་ནཱ་ཐའི་རྣམ་ཐར་ད་སྔ་དཔར་བ་དག་ནི་རྟག་བརྟན་གླིང་གི་དཔར་དང་། ཛམ་
ཐང་གི་དཔར་མ་གཉིས་ལ་གཞི་བཟུང་ནས་དཔར་བ་ཡིན་འདུག་ལ། འབྲས་སྤུངས་
གནས་བཅུ་ལྷ་ཁང་ནས་བྱུང་བའི་དཔེ་རྙིང་བྲིས་མ་དེར་དཔར་མ་དེ་གཉིས་སུ་མ་
ཚང་བ་མང་པོ་ཞིག་འདུག་པས་དེ་ནས་བྱུང་བ་དག་ཁ་བསྐངས་ཏེ་ཞིབ་པར་བྱས་
ཡོད་ལ། དེ་ཡང་གཞན་དག་ལ་དཔྱད་གཞིར་སྨན་ཕྱིར་གཞུང་དཀྱུས་སུ་ཐད་ཀར་མ་
13



ལོ་པཎ་རྣམ་ཐར་ཕྱོགས་བསྒྲིགས།
བཙུད་པར་དཔེ་ནས་བྱུང་བ་དག་རྟགས་སུ་བླངས་ནས་བཀོད་ཡོད།
བཀའ་དྲིན་ཞུ་ཡིག།
ལོ་ཙཱ་བ་དང་པཎྜི་ཏ་དེ་དག་གི་རྣམ་ཐར་རྣམས་ཕྱོགས་བསྒྲིགས་བྱས་ཏེ་དེབ་
ཏུ་བསྒྲིག་རྒྱུ་ཞིག་བྱུང་ན་ཅི་མ་རུང་སྙམ་དུ་རིང་མོའི་དུས་ནས་སྨོན་ཞིང་བརྩོན་མོད།
གཞན་ལ་གཏགས་ཡོན་བྱེད་པ་སོགས་ཀྱང་མ་འབྱོར་ཞིང་
། གཞན་ལ་རོགས་བྱེད་
པའི་རེ་ཞུ་བྱེད་པ་སོགས་ཀྱང་མ་སྤོབས། དེ་བས་རང་ཉིད་གཅིག་པུས་ལག་བསྟར་ཏེ་
རྩིས་འཕྲུལ་དུ་བཏགས་པ་ཡིན་མོད། དེ་ཡང་རུས་སྦལ་ནུར་འགྲོས་ཀྱི་ཚུལ་དུ་ཧ་ཅང་
ཕྱི་ཕྱིར་འགྱངས་ཤིང་ལུས་པར་གྱུར།
ཉེ་ལམ་ཧོར་ཤུལ་མཁན་པོ་དགེ་དཔལ་གྱིས་ཁོ་བོས་འདི་ག་ནས་ལོ་པཎ་གྱི་
རྣམ་ཐར་ཕྱོགས་སྒྲིག་བྱེད་ཀྱིན་ཡོད་པ་རྟོགས་རྗེས། ཁོང་གིས་ཀྱང་ལོ་པཎ་གྱི་རྣམ་
ཐར་འདི་དག་ཕྱོགས་སྒྲིག་བྱེད་པ་ནི་ཤིན་ཏུ་གལ་ཆེ་བར་བཟུང་ནས། ཕར་བསྐུལ་
བ་དང་ཞུ་བ་སོགས་གང་ཡང་མེད་ནའང་དཔར་དུ་སྐྲུན་བྱེད་ཀྱི་རོགས་དན་བླ་མེད་
གནང་བྱུང་བས་གཟོད་སྒོ་རུ་ཕུད་ཐུབ་པ་བྱུང་བས་ཁོང་ལ་བཀའ་དྲིན་རབ་ཏུ་ཆེ་
ཞེས་ཞུ།
གཞན་ཡང་དེབ་འདིར་མ་དཔེ་ཡི་མཐུན་འགྱུར་གནང་མཁན་དང་ཞུ་དག་པ་
ཡོངས་ལ་བཀའ་དྲིན་ཆེ་ཞེས་ཞུའོ། །
14



དཀར་ཆག
58
61
62
པཎ་ཆེན་ནགས་ཀྱི་རིན་པོ་ཆེའི་རྣམ་ཐར། ཁྲིམས་ཁང་ལོ་ཙཱ་བ་བསོད་ནམས་རྒྱ་མཚོ། 1
ཐམས་ཅད་མཁྱེན་པ་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཞྭ་དམར་ཆོས་གྲགས། 55
དང་པོ། གྲུབ་པའི་རིགས་རྒྱུད་དུ་སྐྱེ་བ་བཟུང་བ།
གཉིས་པ། གཞོན་ནུའི་ཀུན་ཏུ་སྤྱོད་པ་ངོ་མཚར་བ། །
གསུམ་པ། བསྟན་པ་ལ་རབ་ཏུ་བྱུང་ཞིང་ཐོས་པ་མི་ཟད་པ་འཚོལ་བ་ལྷུར་མཛད་པ།
བཞི་པ། བསྙེན་པར་རྫོགས་པ་དགེ་སློང་གི་དངོས་པོ་བརྙེས་པ།།
ལྔ་པ། བསམ་པ་ལས་བྱུང་བའི་མཁྱེན་རབ་ཀྱི་སྒོ་བྱེ་བ།
དྲུག་པ། བྱིན་རླབས་ཀྱི་སྟོབས་ཀྱིས་དབུགས་དབྱུང་བ་ཇི་ལྟར་ཐོབ་པ།
བདུན་པ། སྡེ་སྣོད་དང་རྒྱུད་སྡེ་རྒྱ་མཚོའི་མངའ་དབང་དུ་གྱུར་ཏེ་བསྟན་པ་ལ་
བྱ་བ་རླབས་པོ་ཆེ་མཛད་པ།..
བརྒྱད་པ། ཡོངས་སུ་མྱ་ངན་ལས་འདའ་བའི་མཛད་པ་བསྟན་པའི་ཚུལ།
89
90
164
213
- 363
1



ནགས་ཀྱི་རིན་ཆེན།
༡༣༨༥༡༤༦༩
པཎྜི་ཏ་ནགས་ཀྱི་རིན་ཆེན་ནི་དཔའ་བོ་གཙུག་ལག་ཕྲེང་བའི་ཆོས་འབྱུང་མཁས་པའི་དགའ་
སྟོན་སོགས་སུ། ལྷ་གཟུགས་གྲགས་པ་འབྱུང་གནས་ཀྱིས་སྦྱིན་བདག་བྱས་ཏེ་ཆོས་མང་དུ་གསུངས།
བོད་ཀྱི་མཁས་པ་དང་དཔྱོད་ལྡན་མང་ཞིག་གི་ལྟ་བ་དྲང་པོར་མཛད་ནས་བལ་པོར་གཤེགས་ཏེ། པཎྜི་
ཏ་ཚད་ལྡན་བོད་དུ་བྱོན་པ་དེང་སང་ཡན་ལ་འདི་རྟིང་མར་སྣང་ངོ༌
། །ཞེས་གསུངས་པ་ལྟར་དཔའ་
བོ་གཙུག་ལག་ཕྲེང་བ་སོགས་བཞུགས་དུས་ཡན་ཆད་བོད་དུ་ཕེབས་པའི་པཎྜི་ཏ་ཚད་དང་ལྡན་པ་དག་
གི་ཐ་མའི་གྲས་ཡིན། གོང་མ་གྲགས་པ་འབྱུང་གནས་ཡབ་སྲས་དང་། བྱང་ངོས་སི་ཏུ་རྣམ་རྒྱལ་
གྲགས་པ། སྨྲ་བའི་དབང་ཕྱུག་བསོད་ནམས་རྣམ་པར་རྒྱལ་བ་སོགས་བོད་ཀྱི་ཆེ་དགུ་མང་པོ་ཞིག་
ཁོང་གི་སློབ་མར་གྱུར་ཅིང༌
། འགོས་ལོ་ཙཱ་བ་གཞོན་ནུ་དཔལ་དང་
། ཁྲིམས་ཁང་ལོ་ཙཱ་བ་བསོད་
ནམས་རྒྱ་མཚོ། དྲུང་ལོ་ཙཱ་བ། སྟག་ཚང་ལོ་ཙཱ་བ་ཤེས་རབ་རིན་ཆེན་སོགས་ལོ་ཙཱ་བ་གྲགས་ཆེན་
མང་པོ་ཞིག་ཀྱང་ཁོང་གི་སློབ་མར་གྱུར། ལྷག་པར་ཁོང་གི་སྐད་སྒྱུར་བ་གཙོ་བོ་ནི་སྟག་ཚང་ལོ་ཙཱ་
བའམ་ལོ་ཙཱ་བ་མཉྫ་བྲི་ཡིན།
ཁོང་གི་འཁྲུངས་འདས་ལོ་ཚིགས་དེབ་ཕྲེང་སྔོན་མར་བྲིས་ཟིན་པ་ལྟར་ཏེ། རབ་བྱུང་དྲུག་པའི་
ཤིང་བྱི་ཕྱི་ལོ ༡༣༨༥ ལོར་རྒྱ་གར་ཤར་ཕྱོགས་སུ་སྐུ་འཁྲུངས་ཤིང་
། རབ་བྱུང་བརྒྱད་པའི་ས་ཁྱི་ཕྱི་ལོ
༡༤༦༩ ལོར་བལ་ཡུལ་ནས་སྐུ་གྲོངས། བོད་དུ་ཐེངས་གསུམ་ཕེབས་པའི་ལོ་ཚིགས་ཀྱང་རགས་རིམ་
ཙམ་ཞིག་དེབ་ཕྲེང་སྔོན་མའི་འགོས་ལོ་ཡབ་སྲས་ཀྱི་རྣམ་ཐར་དུ་བཀོད་ཟིན་པ་ལྟར་ལ། དེ་ཡང་
བལ་ཡུལ་ནས་ཐེགས་པའི་ལོ་དང་
། བོད་དུ་འབྱོར་བའི་ལོ། ཕྱིར་ཕེབས་པའི་ལོ་སོགས་ཞིབ་པར་རྣམ་
1



ལོ་པཎ་རྣམ་ཐར་ཕྱོགས་བསྒྲིགས།
ཐར་ཉིད་ལས་ཤེས་པར་བྱའོ། །
ནགས་ཀྱི་རིན་ཆེན་ཁོང་ལ་རྣམ་ཐར་གཉིས་ཡོད་པ་ལས་གཅིག་ནི་ཁོང་གི་དངོས་སློབ་འགོས་
ལོ་ཙཱ་བ་གཞོན་ནུ་དཔལ་གྱིས་མཛད་པ་དེ་དེབ་ཕྲེང་སྔོན་མར་བཀོད་ཟིན། དེབ་འདིར་ཁྲིམས་ཁང་ལོ་
ཙཱ་བ་བསོད་ནམས་རྒྱ་མཚོས་མཛད་པའི་ཁོང་གི་སྐུ་ཚེའི་སྨད་ཀྱི་རྣམ་ཐར་དེ་བཀོད་ཡོད། དེ་ཡང་
དེབ་ཕྲེང་སྔོན་མར་བཤད་པ་བཞིན་འགོས་ཀྱི་རྣམ་ཐར་དེར་ནི་བོད་དུ་ཕེབས་ཐེངས་དང་པོ་ཡན་གྱི་
རྣམ་ཐར་ལས་མེད་ཅིང་
། ཁྲིམས་ཁང་ལོ་ཙཱ་བ་མཆོག་གིས་མཚམས་དེ་ནས་འཕྲོ་མཐུད་དེ་སྐུ་མ་
གྲོངས་བར་གྱི་རྣམ་ཐར་འདི་བརྩམས་པ་ཞིག་སྟེ། རྣམ་ཐར་འདི་ལ་བསྟེན་ནས་པཎ་ཆེན་གང་གི་
འཁྲུངས་འདས་ཀྱི་ལོ་ཚིགས་སོགས་ཀྱང་མ་ནོར་བར་ཡང་དག་པར་གཏན་ལ་འབེབ་པར་ནུས་པས།
ནགས་རིན་གྱི་རྣམ་ཐར་ཞིབ་མཇལ་བྱེད་འདོད་མཁན་དག་གིས་འགོས་ཀྱིས་མཛད་པ་ཙམ་དུ་མ་ལུས་
པར་འདིར་ལྟ་བ་ཧ་ཅང་གལ། རྣམ་ཐར་འདི་ལ་མ་དཔེ་དབུ་མེད་བྲིས་མ་རང་རྐྱང་བ་གཅིག་དང་
།
འགོས་ལོའི་རྣམ་ཐར་ལ་འཕྲོ་མཐུད་དེ་ལྷན་ཅིག་བྲིས་པའི་དབུ་མེད་བྲིས་མ་ཞིག་སྟེ་གཉིས་ལག་
སོན་བྱུང་བས་གཉིས་ཀར་ཞིབ་ཏུ་བསྡུར་ཡོད།
སྒྲིག་པ་པོས།
2



༄༅། །ཆོས་ཀྱི་རྗེ་པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་
རྣམ་པར་ཐར་པ་བཞུགས་སོ། །
ཁྲིམས་ཁང་ལོ་ཙཱ་བ་བསོད་ནམས་རྒྱ་མཚོས་མཛད།
དཔལ་ལྡན་བླ་མ་དམ་པའི་ཞབས་ཀྱི་པད་མོར་ཕྱག་འཚལ་ལོ། །
བདེ་ཆེན་ཁྱབ་བདག་གཅིག་པུའི་སྐུ་ནི་སྲིད་ཞིའི་རྣམ་པ་ཐམས་ཅད་པ། །
བརྗོད་བྲལ་ནཱ་དའི་རང་བཞིན་གསུང་ཡང་འགྲོ་འདིའི་སྐད་ཀྱི་ངོ་བོར་སོན། །
དཔལ་ལྡན་མཆོག་ཏུ་འགྱུར་མེད་ཐུགས་གང་ཀུན་འགྲོའི་ཡིད་ཀྱི་རོལ་པ་ཅན། །
དེ་ལས་རྙེད་དཀའི་ནགས་ཀྱི་རིན་ཆེན་ཀུན་གྱི་སྤྱི་བོར་འགོད་པ་ཐོབ། །
ནམ་ཞིག་སྙིང་རྗེའི་འོད་དཀར་ཅན། །
འདུན་པའི་ཤིང་རྟས་བགྲོད་པ་ན། །
གང་གང་ཡིད་ཀྱི་མཚོར་འཆར་བ། །
དེ་དེའི་ཕ་མཐའ་སུ་ཡིས་བགྲང་
། །
1



ལོ་པཎ་གྱི་རྣམ་ཐར་ཕྱོགས་བསྒྲིགས།
དེ་ལྟ་མོད་ཀྱི་སྐལ་བཟང་ཤར་རིའི་ཕྲག་པ་ལས། །
མཛེས་པར་ཆགས་པའི་ངོ་མཚར་འོད་རིས་སར་པ་ཡིས། །
མཚན་མོའི་བུ་མོའི་སྙེམས་པ་བཅིལ་བ་ཉིད་ལས་སླར། །
ཡང་ཡང་ཀུནྡའི་དགའ་སྟོན་སྤེལ་བ་འདི་ལྟོས་ཤིག །
དེ་ཡང་འདི་ལྟར་བདག་ཅག་རྣམས་ཀྱི་དཔལ་ལྡན་བླ་མ་དམ་པ། རྒྱ་གར་ཤར་
ཕྱོགས་སདྨ་ག་རའི་མཁས་པ་ཆེན་པོ་མཚན་བརྗོད་པར་དཀའ་བ་ནགས་ཀྱི་རིན་པོ་
ཆེའི་ཞལ་སྔ་ནས་ཀྱི་སྐུ་གསུང་ཐུགས་ཀྱི་རྣམ་པར་ཐར་པའི་ངོ་བོ་ཉིད་ཇི་ལྟ་བ་ནི། དེ་
བཞིན་གཤེགས་པ་ཐམས་ཅད་ཀྱི་སྤྱོད་ཡུལ་ལ་རྗེས་སུ་འཇུག་པ་ཉིད་ཀྱིས་སྐྱེས་བུ་
ཆེན་པོའི་ས་ལ་ཡང་དག་པར་གནས་པ་དག་ཁམས་གསུམ་གྱི་ཀུན་སྦྱོར་ལས་རྣམ་
པར་གྲོལ་བའི་ཉན་ཐོས་ལ་སོགས་པའི་ཡང་སྤྱོད་ཡུལ་མ་ཡིན་ན། བྱིས་པ་སོ་སོའི་སྐྱེ་
བོ་དག་གིས་ཆ་ཙམ་ཡང་ཤེས་པར་ལྟ་ག་ལ་ནུས། འོན་ཀྱང་གདུལ་བྱ་རྣམས་ཀྱི་སྐལ་
བའི་ཁྱད་པར་དང་འཚམ་པར་འཇུག་པའི་རྣམ་པར་ཐར་པ་ཇི་སྙེད་པ་དག་ལས། རེ་
ཞིག་ཞིང་འདིར་དཔལ་སདྨ་ག་རར་སྐུ་བལྟམས་པ་ནས། མིའི་དབང་པོ་གྲགས་པའི་
ཞབས་མཆོག་གི་གནས་ལ་ཡོངས་སུ་སྨིན་པར་མཛད་པའི་བར་ཕལ་ཆེ་བ། རྗེ་བཙུན་
འགོས་ལོ་ཙ་བ་གཞོན་ནུའི་ཞབས་ཀྱིས་ཡི་གེ་རིས་སུ་མཛད་པ་ལས། སླད་ཀྱིས་དེ་ཕྱིན་
ཆད་ད་ལྟའི་བར་གྱི་རྣམ་ཐར་ཆེ་ལོང་ཙམ་གསུང་བ་ཡང་འདི་ལྟར་ཐོས་ཏེ། དེ་ཡང་
འཕགས་ཡུལ་ཕྱོགས་ལ་ཐེགས་པའི་ཡར་ལམ་བྱང་པ་སྐུ་མཆེད་པས་གདན་དྲངས།
ངམ་རིང་གི་བྱམས་ཆེན་བཞེངས་པ་དང་དུས་མཚུངས་པས་ཇི་ལྟར་རིགས་པའི་ཞལ་
བཀོད་དང་། རྟེན་དེ་འོལ་བསྒྲིགས་ཙམ་བགྱིས་པ་ལ་རབ་གནས་ཞུས།
2



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
དེར་ནང་བཞུགས་ཀྱི་རྟེན་ཞིག་གནང་བཞེད་པ་ལ། སྔར་བྱ་བྲལ་ལ་མ་ཐེགས་
གོང་ནས་ཕྱག་ན་དེ་བཞིན་གཤེགས་པའི་རིང་བསྲེལ་བྱིན་རླབས་ཀྱི་ཆོ་འཕྲུལ་ཅན་
གཉིས་བཞུགས་པའི་གཅིག་ཡར་ལམ་རྒྱང་རྩེའི་མཆོད་རྟེན་ཆེན་པོའི་ནང་བཞུགས་ལ
གནང་། གཅིག་ཕྱག་ན་ཡོད་པ་དེ་གནང་དགོངས་པ་ལ། ཡང་འདི་ནི་བདག་རང་གི་
མོས་པའི་མཐུ་ལས་བྱོན་པ་ཡིན་པས་མ་བྲལ་བ་ཉིད་རིགས་སམ་དགོངས་ནས་མ་
གནང་། རབ་གནས་མཛད་པའི་ཚེ་བྱམས་ཆེན་གྱི་སྐུ་དེ་སྔར་བས་ཆེས་མཚར་བ་ཅིག
(ཞིག)ཏུ་གཟིགས་གསུང་། དེ་ནས་སྨན་ཁབ་ཏུ་ཕེབས་པའི་ནུབ་མོ་མནལ་ལམ་དུ།
དགེ་སློང་གཞོན་ནུ་གཟུགས་ཤིན་དུ(ཏུ)མཛེས་པ་ཆོས་གོས་ངུར་སྨྲིག་ལེགས་པར་
བགོས་པ་ཞིག་བྱུང་ནས། ཅི་ལས་ན་གནས་བཟང་པོ་དེར་གཞག་མི་ནུས། ད་དུང་
གཞག་པར་རིགས་སོ་ཟེར་བ་ཅིག(ཞིག)རྨིས། སད་ནས་བརྟགས་པས་རིང་བསྲེལ་དེ་
ནང་བཞུགས་ལ་ཕུལ་ན་ལེགས་པའི་མཚན་མར་དགོངས་ནས། སླར་བྱམས་ཆེན་གྱི་
མཛོད་སྤུའི་གནས་སུ་བཞུགས་ཤིག་པའི་བཀའ་ཡིག་ལོ་རྒྱུས་དང་བཅས་པ་གནང་སྟེ།
དེ་ཁོ་ན་བཞིན་དུ་དུང་གཡས་འཁྱིལ་ཞིག་གི་སྙིང་པོ་ལ་བཀོད་ནས་མཛོད་སྤུ་ལ་
བཞུགས་པ་ཡིན་ནོ། །
རིང་བསྲེལ་དེ་ཕྱག་ཏུ་ཇི་ལྟར་བྱོན་པའི་ལོ་རྒྱུས་ནི། སྔར་རབ་ཏུ་བྱུང་། བྱ་བྲལ་
ལ་མ་ཐེགས་པའི་གོང་དུ། སདྨ་ག་ར་ནས་ཟླ་ལམ་ཙམ་གྱི་བྱང་ཕྱོགས་ན། འབུམ་སྡེའི་
བདག་པོ་ཞེས་པ་ཡབ་ཀྱི་ནང་ཛེར་གཏོགས་པ། རྗེ་ཉིད་ལ་ཤིན་ཏུ་གུས་པ་ཞིག་ཡོད་
པ་ཅན་དུ་ལོ་བཞི་ཙམ་བཞུགས་པ་ན། དེའི་ལག་ན་དེ་བཞིན་གཤེགས་པའི་སྐུ་གདུང་
གི་རིང་བསྲེལ་ཞིག་འདུག་པ་ལ། ལོ་རེ་ཞིང་ཡུལ་མི་རྣམས་ཀྱིས་མཆོད་པའི་དུས་སྟོན་
བཟང་པོ་བྱེད་པའི་ལུགས་འདུག་པ། ལོ་གཅིག་མཆོད་པ་ཆེས་བཟང་བའི་ཞལ་ཏ་
3



ལོ་པཎ་གྱི་རྣམ་ཐར་ཕྱོགས་བསྒྲིགས།
མཛད། གསེར་ལས་བསྒྲུབས་པའི་མཚོ་མ་དྲོས་པའི་རྣམ་པའི་བཟེད་ཞལ་ཕྱོགས་བཞི་
ནས་ཆུ་བོ་བཞི་འབབ་པའི་རྣམ་པའི་ཤོང་བུ་དང་བཅས་པའི་དབུས་སུ་པད་སྡོང་གི་
བཀོད་པ་དང་བཅས་པ་གཅིག་ཕུལ། དེར་པདྨའི་སྙིང་པོ་ལ་བཞུགས་སུ་གསོལ་ནས་
སྐུ་ཁྲུས་གསོལ། མཆོད་པ་རྒྱ་ཆེན་པོ་མཛད། སླར་རིན་པོ་ཆེའི་ཟ་མ་ཏོག་ཏུ་བཞུགས་
སུ་གསོལ་བར་ཉེ་བའི་མཚན་མོ་ཞིག །བློན་པོ་དེས་མར་མེ་གཏམས། ཞལ་སྔ་ནས་
རིང་བསྲེལ་དེ་ཕྱག་ཏུ་བཞེས་པ་ན། ཕྱག་མཐིལ་དུ་ཚ་བའི་ཟུག་རྔུ་བཟོད་པར་དཀའ་
བ་ཅིག(ཞིག)བྱུང་བས། མར་མེའི་ཚ་ཚར་ལྷུང་ངམ་དགོངས་པ་ལ། དེ་མིན་པར་ཟུག་
རྔུའི་ཐད་ན་རིང་བསྲེལ་གཉིས་པ་གཟི་འོད་དང་བཅས་པ་ཅིག(ཞིག)འདུག་པ་
དཔོན་སློབ་གཉི་གས་གཟིགས། དེར་ཡ་མཚན་དུ་གྱུར་ནས་མཚན་ཐོག་ཐག་མཆོད་
པ་ཕུལ། ནང་པར་སྔ་བར་ཕྱག་ཏུ་བཞེས་ཏེ། ཁྲུས་ཆུའི་ནང་དུ་བཞུགས་སུ་གསོལ་
བས་རིང་བསྲེལ་གྱི་རྣམ་པ་མུ་ཏིག་གི་ཕུང་པོ་ལྟ་བུས་ཆུ་དེ་གང་བར་སྣང་བའི་ཆོ་
འཕྲུལ་བྱུང་། ལག་ཏུ་བླངས་པ་ན་སྔར་བཞིན་གྱུར་པ་དེ་མ་བྲལ་བར་བཅངས་པ་ཡིན་
གསུང་།
དེ་ནས་རྫོང་ཁ་ཕྱོགས་ལ་མངའ་བདག་པའི་གདན་འདྲེན་བྱུང་བ་དང་
། སྐྱིད་
གྲོང་གི་འཕགས་པ་ཝ་ཏི་མཇལ་བཞེད་ཀྱང་ཡོད་པས། ལམ་དེ་ཕྱོགས་ལ་མཛད་དེ།
ལམ་བར་གྱི་མི་རྣམས་ཀྱིས་ཞབས་ཏོག་དང་གུས་པ་རྒྱ་ཆེར་བྱས་ཤིང་
། སྐལ་པ་དང་
འཚམ་པའི་ཆོས་ཀྱང་མང་དུ་གསུང་། ཁྱད་པར་སྐྱིད་གྲོང་དུ་འཕགས་པ་ལ་མཆོད་པ་
རྒྱ་ཆེན་པོ་མཛད། རྫོང་ཁ་ནས་ཐེགས་ཁར་དེ་དུས་ལམ་ཅུང་ཟད་མི་བདེ་བའི་སྐད་ཆ་
བྱུང་བ་ལ། མངའ་བདག་པས་ལམ་འདིའི་གཞི་བདག་མཐུ་ཅན་ཞིག་ཡོད་པ་དང་
མཐུན་པར་མཛད་ན་འཇིགས་པ་མི་འབྱུང་བར་གྲགས་འདུག་ཞུ་བ་ཐུགས་ལ་བཞག་
4.



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ནས༑ བོང་རྫོག་ཏུ་ཕེབས་པའི་ནུབ་མོ་གཞི་བདག་དེ་ཏིང་ངེ་འཛིན་གྱིས་བཀུག་པས།
ཁོ་དངོས་སུ་འཕུར་བྱུང་བ་ལ་གཏོར་མ་གནང་
། ཁོ་བོས་ཅི་བགྱི་ཞུ་བ་ལ། ལམ་བདེ་
བའི་ཐབས་བྱེད་དགོས་གསུངས་པས། དེ་བཞིན་དུ་བགྱི། འོན་ཀྱང་བལ་ཡུལ་དང་ཉེ་
བར་འཇིགས་པ་ཡོད་པས་དེ་ལ་བདག་ལ་ནམ་མཁའ་ལ་འགྲོ་བའི་རིགས་སྔགས་
ཡོད་དེ། བདག་ཀྱང་འདིའི་མཐུས་འགྲོ་བ་ཡིན་ཟེར། སྔགས་ཡིག་འབྲུ་བཅུ་ལྷག་ཡོད་
པ་ཅིག(ཞིག)ཕུལ་བྱུང་གསུང་།
དེ་ནས་བལ་པོར་ཕེབས་ཀའི་ཉིན་ཀོ་ཀ་སཱ་ཧུ་ཟེར་བའི་གནས་པོ་རང་བཞིན་
ངན་པ་ཞིག་ཡོད་པ་དེས་ཇག་པ་བཅས་སྒྲུག་བཅུག་འདུག་པས། མཚན་མ་ལས་མཁྱེན་
པ་དང་། སྔར་གྱི་གཞི་བདག་གི་ཞུ་བའང་ཐུགས་ལ་ཡོད་པས། ཆོམ་རྐུན་བཅིང་བའི་
ཐབས་མཛད་དེ་ཐེགས་པ་ན། ཇི་ལྟར་དབང་ཐོབ་པའི་བྱང་ཆུབ་སེམས་དཔའ་རྣམས་
ཀྱི་སྤྱོད་ཡུལ་ལ་སོ་སོའི་སྐྱེ་བོ་རྣམས་དམུས་ལོང་ཡིན་པའི་ཚུལ་དེ་ཉིད་མངོན་དུ་
གྱུར་ཏེ། ཆོམ་རྐུན་པ་རྣམས་ཆར་པས་སྦྲེབས་པ་འདྲ་ཅིག(ཞིག)གི་ངང་ལ་ཅི་ཡང་མ་
མཐོང་བཞིན་དུ། དཔོན་སློབ་རྣམས་ཡམ་བུའི་གྲོང་དང་ཉེ་བར་ཕེབས།
དེ་ནས་སློབ་མ་མང་པོས་བསུས་ཏེ་རེ་ཞིག་སྦྱོ་བི་ཧ་རར་ཕྱག་བབ། སླད་ཀྱིས་
འཕགས་ཡུལ་ལ་ཐེགས་བཞེད་པ་ལ། ཐུགས་དམ་གྱི་བརྟག་པ་མཛད་པས་བལ་པོར་
བཞུགས་པ་ཐུགས་དམ་འཕེལ་བའི་ལུང་བསྟན་བྱུང་བ་དང་
། བོད་ཀྱི་རཱ་ཛའི་བླ་མར་
གྱུར༑ བོད་ཐམས་ཅད་ཀྱི་ལྷ་ཡིན། གསེར་མང་པོ་ཡོད་ཟེར་ནས་ལམ་ཀྱང་(ཡང་)མ་
བདེ་བས། བལ་པོ་ཉིད་དུ་བཞུགས་པ་ལ་ཐུགས་ཐག་བཅད། འོན་ཀྱང་ཡམ་བུ་སོགས་
སུ་ཀོ་ཀ་སཱ་ཧུ་བྱ་རོག་ངན་པ་ལྟ་བུ་དེས་ཐུགས་སོ་མི་བསོད་པ་ལ། ཡེ་རང་གི་རྒྱལ་པོ་
ཛ་ཡ་པཱ་ལས་དེའི་ཚུལ་རིག་ནས་ཡེ་རང་དུ་སྤྱན་དྲངས། ལིཙྪ་ཝིའི་རྒྱལ་རིགས་ཛཁཱ་
5



ལོ་པཎ་གྱི་རྣམ་ཐར་ཕྱོགས་བསྒྲིགས།
སོ་ནསོགས་གསུམ་གྱིས་དཔལ་གོ་བི་ཙནྡྲའི་གཙུག་ལག་ཁང་ཆེན་པོ་ཕུལ་བས་ངེད་
ཨ་བ་དྷུ་ཏཱཡིན་བདག་གིར་མི་བྱེད། ཇི་ཙམ་རིགས་པ་དེ་སྲིད་དུ་འདུག་པ་ཡིན་
གསུངས་ནས་བཞུགས་ཏེ། དེའི་དབུས་ཀྱི་མཆོད་ཁང་ཆུང་ངུ་ཞིག་འདུག་པ་ལ་ཞིག་
གསོས་ཀྱང་མཛད། དེར་དུས་ཐམས་ཅད་དུ་བསམ་གཏན་པའི་ཀུན་ཏུ་སྤྱོད་པ་ཉིད་
གཙོ་བོར་མཛད་པ་ལས། དེ་ཡང་ནང་པར་སྔ་བར་བཞེངས་ཏེ་ཁྲུས་ལ་སོགས་པ་
མཛད་ནས། སྐུ་གཟུགས་དང་སཱ་ཙ་ཐོགས་རེ་དང་། འཇུ་འཇུ་སོགས་གཉུག་མར་
གནས་པ་དང་། རྒྱ་གར་སོགས་ནས་གློ་བུར་དུ་ལྷགས་པའི་ཆོས་དོན་དུ་གཉེར་བ་
རྣམས་ལ་སོ་སོའི་བསམ་པ་དང་འཚམ་པའི་ཆོས་གང་འདོད་པ་རྣམས་སྔ་ཆ་ལ་ཚར་
བ་མཛད་ཅིང་། དེ་ནས་ཟས་ཀྱི་བྱ་བ་ལན་གཅིག་པོ་དེ་མཛད་པ་ཡིན་ཏེ། དེ་ཡང་
འབྲས་ཆན་སྙིམ་པ་རེ་ཙམ་དང་
། འོ་མ་དང་ལ་དུ་སོགས་ཅུང་ཟད་རེ་ལས་མི་བཞེས་
ཏེ༑ བལ་པོར་སཱ་མ་དྷི་བཟང་། ཁ་ཟས་མཉེན་ཞིང་མང་པོ་ཟ་མི་དགོས། དེའི་དོན་
གྱིས་གཉིད་མི་འོང་
། བོད་དུ་པཀྵ་ཟ་བ་ཀི་ཀིཉྩ་དགོས། ནན་ཏར་ལྕི། གཉིད་ཀྱང་
ཀིཉྩ་འོང་གསུང་སྟེ། དམ་པ་འདིས་མངོན་དུ་མཛད་པའི་གོ་འཕང་དེ་སྙེད་ནས་གཉིད་
ཀྱིས་གནོད་པ་ལྟ་མ་ཡིན་མོད་ཀྱི། འོན་ཀྱང་། མི་ཡི་གྲུ་ལ་བརྟེན་ནས་ནི། །སྡུག་བསྔལ་
ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་
ལོག ཅེས་བྱ་བའི་ཚུལ་གྱིས་གཞན་ལ་གདམས་ཤིང་བསྐུལ་བའོ། །
ལྷུང་བཟེད་མཁོས་སུ་ཕབ་པ་ནས་བསམ་གཏན་གྱི་ཁང་པར་ཏིང་ངེ་འཛིན་
འབའ་ཞིག་ལ་ཉིན་མཚན་ཁོར་མོར་བཞུགས་ཤིང་། གཞན་ལ་དབང་བསྐུར་བའི་
མཛད་པ་ལ་སོགས་པའི་བར་དག་ཏུ་ཡང་ལོང་ཡོད་ལྟར་བཞུགས་པའི་ཚུལ་ཡེ་མི་
མཛད་པ་ནི། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་དེ་དལ་
6



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
གྱིས་འགྲོ་མི་མཛེས། །ཅེས(ཞེས)བྱ་བ་དེས་གཞན་ལ་ཆེད་དུ་གདམས་པར་མཛད་པ་
ཡིན་ནོ། །དེར་ཕྱགས་ཕབ་ནས་དུས་ཧ་ཅང་མི་རིང་བ་ན། གཉུག་མར་གནས་པ་
དང་གློ་བུར་དུ་ལྷགས་པའི་སློབ་མ་མང་པོ་ལ། འཕགས་པ་ཤེས་རབ་ཀྱི་ཕ་རོལ་ཏུ་
ཕྱིན་པ་བརྒྱད་སྟོང་པ་དང་། སྟོང་ཕྲག་ཉི་ཤུ་ལྔ་པ་དང་། སྟོང་ཕྲག་བརྒྱ་པ་རྣམས་ཟླ་
བ་དྲུག་ཙམ་གྱི་བར་དུ་སྦྲེལ་ནས་གསུངས། དེའི་སྐབས་ཤེད་ཀྱི་སྲོད་མགོ་ཅིག(ཞིག)ལ་
ཕྱི་རོལ་གྱི་བྱ་བ་ལ་གྲོང་ཁྱེར་གྱི་ཕྱི་རོལ་དུ(ཏུ)གཤེགས་པ་ན། ལྷོ་ཕྱོགས་ཀྱི་སའི་མཐིལ་
ཞིག་ན་མེ་དཔུང་ཆེན་པོ་གཅིག་དྲག་ཏུ་འབར་ཞིང་འདུག །དེར་ཡུན་རིང་དུ་གཟིགས་
པས་མེ་དེ་སྐུ་མདུན་ངོས་ལ་ཇེ་ཉེར་སོང་བའི་དབུས་ན། ལྷ་མོའི་གཟུགས་མདོག་ནག་
མོ་དྲག་ཅིང་མི་སྡུག་པ། མཆེ་བ་གཙིགས་ཤིང་ནུ་མ་དང་སྐྲ་འཕྱང་བ། ལག་གཉིས་ན་
ཤཱཀྐི་ཤིན་ཏུ་རིང་བ་རེ་ཐོགས་པ་ཞིག་འདུག །འདི་སུ་ཡིན་དགོངས་ནས་ཤིང་ཚང་ཚིང་
གཅིག་གི་ཁྲོད་ལ་འཛུར(འཛུལ)རྩིས་མཛད་པས། ཤིན་ཏུ་ཉེ་བར་བྱུང་སྟེ་དགའ་བ་
དང་གུས་པའི་རྣམ་འགྱུར་དུ་མ་བྱེད་ཅིང་འདུག །དེར་ཤིང་གེལ་བ་གཅིག་གི་རྩ་བར་
བཞུགས་ནས་བརྟན་པར་གཟིགས་པ་ན། སྐུ་མདུན་དུ་བྱུང་ནས་ཕྱག་བྱེད་པ་ལ། ཁྱོད་
སུ་ཡིན་གསུང་པས། བདག་གྲོང་ཁྱེར་འདིའི་བདག་མོ་ཧ་ར་སིདྡྷིཞེས་བྱ་བ་ཡིན་ཟེར།
ཅིའི་སླད་དུ་འདིར་འོངས་གསུངས་པས། ཁྱེད་གྲོང་ཁྱེར་འདིར་བཞུགས་པ་ལ་ཁོ་མོ་
ཤིན་ཏུ་དགའ་བས་ཞབས་ལ་ཕྱག་འཚལ་དུ་མཆིས་ཏེ། ད་ནི་བདག་གིས་ཕྲིན་ལས་
ཐམས་ཅད་སྒྲུབ། གནས་འདིར་ཅིས་ཀྱང་བཞུགས་དགོས་ཟེར། ད་གང་དུ་འགྲོ་
གསུངས་པས། གྲོང་ཁྱེར་འདིའི་ལྷོ་ཕྱོགས་ན་བདག་གི་གནས་ཡོད་པས་དེར་འགྲོ་ཟེར་
ནས་སོང་ངོ༌
། །
ནང་བར་གནས་འདི་ན་ཧ་ར་སིདྡྷིཞེས་བྱ་བའི་ལྷ་མོ་ཡོད་དམ་ཞེས་དྲི་རྟོག་
7



ལོ་པཎ་གྱི་རྣམ་ཐར་ཕྱོགས་བསྒྲིགས།
གནང་བས། ཅིས་ཀྱང་ཡོད་དེ་སྦྲ་ན་པ་ཏི་ཡིན། ནན་ཏར་རྫུ་འཕྲུལ་ཆེ། གྲོང་ཁྱེར་
འདིའི་ལྷོ་ཕྱོགས་ཛ་ཊ་ལཱ་ན་གནས་པ་ཡིན། ཞེས་སོགས་ཐམས་ཅད་ལོ་རྒྱུས་མཐུན་
པར་བྱུང་སྟེ། དེ་ཕྱིན་ཆད་དེས་ནན་ཏར་བཟང་པོ་བཟང་པོ་བྱེད་པ་ཡིན་གསུང་། དེ་
ཡང་སྐབས་ཤེད་དུ་རིག་སྔགས་ཀྱི་མཐུས་རྩིག་ངོས་ལ་ཐལ་མོ་བསྣུན་པ་ན་ཐལ་བྱུང་
དུ་གས་པར་བྱུང་ལ། དེར་ཞུགས་ནས་རྐུན་པོ་བྱས་པས་འཁོར་དང་བཅས་པ་འཚོ་
བའི་ཆོམ་རྐུན་ཆེན་པོ་ཞིག་ཡོད་དེ། ཁོང་རྣམས་ཀྱིས་གོ་བི་ཙནྡའི་སྦྲ་ནི་ར་ལ་བོད་ཀྱིས་
བྱིན་པའི་ནོར་མང་པོ་ཡོད་ཟེར་ནས་རྐུན་མ་ལན་འགའ་བརྩམས་ཀྱང་དགོན་པ་དུ་
བ་ལྟ་བུ་ཅིག(ཞིག)གིས་འཚུབས་ནས་ཅི་ཡང་མ་མཐོང་འདུག་སྟེ། ཧ་ར་སིདྡྷིའདིའི་
རི་དྷིཡིན་ནམ་གསུང་།
དེ་ཡང་སྤྱིར་ཡུལ་ཕྱོགས་དེར་ཐུགས་དམ་ཤིན་ཏུ་འཕེལ་ཞིང་
། གྲོང་ཁྱེར་བ་
ཐམས་ཅད་ཀྱང་གུས་པར་བྱེད་མོད། འོན་ཀྱང་ཁོ་བོ་ནི་རྒྱལ་པོའི་རིགས་ཆོས་ཀྱིས་
ཕྱི་རོལ་པ་ཡིན་པ་དང་། ཁྱད་པར་ཀོ་ཀ་སཱ་ཧུའི་གྱ་གྱུའི་དབང་གིས་དད་ཆེས་པ་མེད་
པ་ལ། ནཱ་བྱ་རི་དུས་སྟོན་ལ་ཁོ་རང་ཡང་གར་བྱེད། དེ་ལ་རཱ་མ་ཎའི་གཏམ་རྒྱུད་
སོགས་ཟློས་གར་དུ་བྱེད་པའི་གླུའི་རྒྱུད་སོ་སོ་སྐད་རིགས་ཆེན་པོ་དྲུག་འདྲེས་མར་
ཡོད་པས། སྲོལ་བརྡ་གླུར་བྱེད་པ་ཙམ་མ་གཏོགས་ཕལ་ཆེ་བའི་དོན་མ་ཤེས། བྲམ་ཟེ་
རྣམས་ལ་དྲིས་པས་ཀྱང་མ་ཤེས་པས། གོ་བི་ཙནྡྲའི་པཎྜི་ཏ་ལ་དྲིས་ན་ཤེས་སམ་ཟེར་བ་
བྱུང་བས། ཁོ་ཡིད་གཡོས་ཏེ་སྤྱན་འདྲེན་བྱུང་བས་ཐེགས། དེར་སྐད་སོ་སོ་དབྱེ་བ་ཕྱེ་
ནས་དག་པར་མཛད་ཅིང་། དོན་རྣམས་ཀྱང་ཡུལ་སྐད་དུ་བཀྲོལ་ནས་གསུངས་པས་
མཁས་པ་ཆེན་པོར་རིག་ཅིང་ཅུང་ཟད་གུས་པ་ཡང་བྱེད་པ་ཡིན། དེ་ནས་གཙོ་བོར་
བསམ་གཏན་གྱི་གནས་ས་འབའ་ཞིག་གིས་བཞུགས་པ་ལས། བར་བར་དུ་བླ་མ་དང་
8



བམ་
པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཡི་དམ་གྱི་ལུང་བསྟན་ལ་བརྟེན་ནས་ཕྲིན་ལས་རྣམ་པ་བཞིའི་ཐབས་ལ་མཁས་པའི་
སྒོ་ཡོངས་སུ་སྦྱང་བའི་ཕྱིར་སྲེག་བླུགས་ཀྱི་བྱ་བ་མང་པོ་མཛད།
དེ་ཡང་ཉིན་གཅིག་བསམ་གཏན་གྱི་ཁང་པར་ཏིང་ངེ་འཛིན་ལ་བཞུགས་པ་ན།
ཡེ་ཤེས་ལྷག་པར་ཡང་བབས་པའི་སྐུ་ཉམས་ཆེན་པོ་བརྗོད་པ་དང་དཔེར་བྱ་བ་
ཐམས་ཅད་ལས་འདས་པ་ཞིག་འཁྲུངས། དེའི་སྐུ་མདུན་དེ་ན་ཤེས་རབ་ཀྱི་ཕ་རོལ་
དུ(ཏུ)ཕྱིན་པ་འབུམ་གྱི་གླེགས་བམ་སོགས་བཞུགས་པའི་སྐྱེ་ཚང་གཅིག་ཡོད་པའི་
ཐད་ཀྱི་ནམ་མཁའ་ལ། ཨ་ཛ་རཱ་མ་ཞེས་པའི་སྒྲ་ལྷང་བ་གཅིག་གྲགས། གནས་ཁང་
དབེན་པ་འདིར་སྒྲ་དེ་ལྟ་བུ་གཞན་ནས་འོང་དོན་ནི་མེད། ཤེར་ཕྱིན་གྱི་གླེགས་བམ
འདི་མཆོད་པའི་ཕྱིར་ལྷའི་དབང་པོ་སོགས་ལྷགས་ཏེ་སྨྲས་སམ། ཡང་སྒྲའི་དོན་ལས་ན་
གཞན་ཞིག་ཡིན་ནམ་དགོངས་ནས། བདེན་ནམ་བདེན་ནམ་གསུངས་པས། སཏྱ་སཏྱ་
ཁ་རི་ར་པཀྴི་ཞེས་པའི་སྒྲ་ཤིན་དུ(ཏུ)གསལ་བ་ཅིག(ཞིག)བྱུང་
། དེར་ཁ་རི་ར་ཞེས་
པ་དོན་ཅི་ཡིན་མ་དགོངས། བལ་པོ་རྣམས་ལ། ཁྱེད་ལ་འདི་འདྲའི་སྐད་ཡོད་དམ་ཞེས་
ཐམས་ཅད་དུ་དྲི་བ་དང་ཐུགས་བསམ་མཛད་ཀྱང་དགོངས་རྒྱུ་མ་བྱུང་བའི་ངང་དུ་
ཟླ་བ་བཞི་ལྔ་ཙམ་སོང་།
དེ་ནས་ཡང་ཉིན་ཅིག(ཞིག)གནས་དེ་ཉིད་ན་ཏིང་ངེ་འཛིན་ལ་རྩེ་གཅིག་ཏུ་
བཞུགས་པས་ལྷག་པར་ཡང་ཡེ་ཤེས་ཆེན་པོའི་ངོ་བོར་གྱུར་པའི་ངང་ཞིག་ཤར་ནས།
སྐུ་འཁྲིས་ན་མི་གཅིག་ཡོད་པ་སྙམ་བྱེད་པ་ལ་གཟིགས་པས། དཔལ་ཤ་བ་ར་དབང་
ཕྱུག་རྣལ་འབྱོར་པའི་ཆ་ལུགས་ཅན། རུས་པའི་ཕྱག་རྒྱ་དང་། རིན་པོ་ཆེའི་མགུལ་རྒྱན་
དང་༑ ཚངས་སྐུད་དང་། མ་རུའི་ཕྲེང་བས་བརྒྱན་པ། སྤྱི་བོའི་འཁོར་ལོའི་ལྟེ་བ་ནས་
འཐོན་པའི་རལ་པའི་ལན་ཚར་རིང་པོ་གཉིས་འཕྱང་བ། མཆོག་ཏུ་དགྱེས་པའི་ཉམས་
9



ལོ་པཎ་གྱི་རྣམ་ཐར་ཕྱོགས་བསྒྲིགས།
ཀྱིས་བཞུགས་པ་གཟིགས་སོ། །དེར་མྱུར་བར་བཞེངས་ཏེ་གུས་པར་ཕྱག་མཛད་ནས་
རང་གི་སྟན་ལ་བཞུགས་པར་གསོལ་བས་དེ་བཞིན་དུ་གནང་སྟེ། ཁྱོད་ཀྱིས་ཁ་རི་རའི་
དོན་མ་འཚལ་ལམ་གསུང་། དེ་མ་འཚལ་ལགས་ཞུས་པས། ཁ་བཛྲ་གསུང་། དེར་ཁ་
བཛྲ་ནི་ཧེ་བཛྲ་དང་ཀཱ་ལ་ཙཀྲ་ལ་སོགས་པ་རྣམས་ཀྱི་དགོངས་པའི་སྐད་ཡིན་ན། ཇི་
ལྟ་བུ་ལ་དགོངས་སམ་སྙམ་པ་ལ། ད་དུང་ཐེ་ཚོམ་དང་བཅས་སམ་གསུང་
། ཡང་དག་
པ་ཉིད་ཀྱི་ངེས་པ་མ་འཚལ་ཞུས་པས། ཧ་ཡོ་ད་ཤཱཏྨ་ཀསྟེ་སྔར་ཁོ་བོས་ཤིང་ཀུན་
དུཏུ)དབང་བྱིན་བརླབས་པའི་མཎྜལ་དེ་ཡིན་གསུང་། དེར་ཕྱི་ནང་གཞན་གསུམ་གྱི་
ཁ་རི་རའི་མ་འཁྲུལ་བའི་ངེས་པ་ཐུགས་ལ་འཁྲུངས་ནས། ད་ནི་ཚོགས་ཀྱི་འཁོར་ལོའི་
མཆོད་པ་ཅིག(ཞིག)མཛད་དགོས་དགོངས་ཏེ། ཡོ་བྱད་རྣམས་སྟ་གོན་མཛད། ཅི་
རིགས་པ་མྱུར་བར་བསྣམས་ནས་བྱོན་པ་ན་ཐེགས་ཚར་འདུག་གསུང་
།
དེ་ལ་དེ་དག་གི་དོན་ཆེ་ལོང་ཙམ་ནི། ཐོག་མར་ཨ་ཛཱ་ར་མ་ར་ཞེས་པ་རྒས་པ་
མེད་ཅིང་འཆི་བ་མེད་པ་ཡིན་ལ། དེ་བདེན་ནམ་བདེན་ནམ་གསུངས་པས། སཏྱ་སཏྱ་
ཞེས་པ་བདེན་བདེན། ཁ་རི་ར་པཀྴི་ཞེས་པ་སྟེ། ཁ་རི་ར་ནི་ཁ་བཛྲ་སྟེ་ནམ་མཁའི་
རྡོ་རྗེ། དེ་ནི་ཏྲ་ཡོ་ད་ཤཱཏྨ་ཀཿ བཅུ་གསུམ་གྱི་བདག་ཉིད་ཅེས་པ། བཅུ་གསུམ་གྱི་
བདག་ཉིད་ཀྱི་འཁོར་ལོ་སྡོམ་པ་སྟེ། སྔར་ཤིང་ཀུན་ཏུ་དབང་བྱིན་པའི་དཀྱིལ་འཁོར་
དེ་ཡིན་ཞེས་བྱ་བ་ལས་སོ། །
དེས་ན་རྒས་པ་མེད་ཅིང་འཆི་བ་མེད་པ་དབང་པོ་ནི། སྔར་ཤིང་ཀུན་ཏུ་དཀྱིལ་
འཁོར་གང་དུ་ཞུགས་ནས་ལྷན་ཅིག་སྐྱེས་པའི་ཡེ་ཤེས་མངོན་དུ་མཛད་པའི་བཅུ་
གསུམ་གྱི་བདག་ཉིད་ཀྱི་འཁོར་ལོ་སྡོམ་པའི་དཀྱིལ་འཁོར་དེ་ཡིན་ནོ་ཞེས་བྱ་བ་སྟེ།
འདི་དག་གི་ཕྱི་ནང་གཞན་གསུམ་གཞི་ལ་བཞུགས་པ། ལམ་དུས་ཀྱི་དབང་ཐུན་མོང་
00
10



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
མ་ཡིན་པ་ལས་འཇིག་རྟེན་ལས་འདས་པའི་ལམ་གྱི་བདག་ཉིད་དུ་མངོན་དུ་གྱུར་པ་
ལ་གནས་སྐབས་ཀྱི་དབུགས་ཕྱུང་བ་སྟེ། ངེས་པ་འདི་ཉིད་ཀྱིས་མཐར་ཐུག་གི་གནས་
ལ་ཡང་ངོ་ཞེས་བྱ་བས། གནས་ཚུལ་དང་སྣང་ཚུལ་གཉིས་ལས་བརྩམས་པའི་དྲི་མ་
མེད་པའི་གསང་བ་མཆོག་གི་རྣམ་པར་ཐར་པ་རྒྱ་མཚོ་ལ། མོས་པ་དང་། ཐོས་པ་དང༌
།
ཡེ་ཤེས་ཀྱི་བློའི་ནོར་ཅན། སྐལ་བ་མཆོག་དང་ལྡན་པ་རྒྱུད་ཡོངས་སུ་སྦྱངས་པ་རྣམས་
ཀྱིས; ཐོས་པར་བྱ་བ་དང་། ཤེས་པར་བྱ་བ་དང་། འཇུག་པར་བྱ་བ་ཡིན་ནོ། །དེ་ལྟར་
དབུགས་འབྱིན་པ་ཆེན་པོ་ཐོབ་པ་ན་ལྷག་པར་ཡང་བཀའ་དྲིན་རྗེས་སུ་དྲན་པས་
བསྐུལ་ནས། དཔལ་ཤ་བ་ར་དབང་ཕྱུག་གི་བསྟོད་པ་རིན་པོ་ཆེ་ཞེས་བྱ་བ། དབང་པོ་རྡོ་
རྗེ་དང་། ཉེ་དབང་རྡོ་རྗེ་དང་
། མཆོད་པའི་མེ་ཏོག་དང་
། ཕྲེང་བ་ཅན་གྱི་སྡེབ་སྦྱོར་
རྣམས་ཀྱིས་རིམ་པར་བཅིངས་པའི་སྙན་ངག་ཟབ་མོའི་རྒྱུད་སྡེ་མཐའ་དག་གི་ཡང་
དག་པའི་ངེས་པ་གསལ་བར་བྱེད་པ་དེ་མཛད་པ་ཡིན་ནོ། །
དེ་བས་ན་འཆི་བ་མེད་པའི་གནས་བརྙེས་པ་ལ། རྡོ་རྗེ་འཛིན་པ་ཆེན་པོའི་
དབུགས་དབྱུང་བ་འབྱུང་བ་འདི། ཟབ་མོའི་ལམ་གྱི་མངོན་པར་རྟོགས་པ་ཇི་ཙམ་
བརྙེས་པ་ནས་འབྱུང་བ་ནི། ཆོས་ཀྱི་སྤྱན་ལྷག་པར་གསལ་བ་རྣམས་ཀྱིས་མཁྱེན་པར་
དཔྱོད་ཞིག(ཅིག)གུ། དེ་ནས་རྡོ་རྗེའི་གདན་དུ་རྗེ་སངས་རྒྱས་དབྱངས་ཀྱི་སྐུ་བཞེངས་
བཞེད་འདོད་ཡོད་པ་དེ་མ་གྲུབ་པས། དེའི་དོད་དུ་རྡོ་རྗེ་འཆང་གི་གསེར་སྐུ་རྒྱབ་
མཐོ་ལྔ་ཙམ་ཡོད་པ། ཕྱག་ཚད་ཀྱི་ངེས་པ་དང་མཐུན་ཞིང་རིན་པོ་ཆེ་སྣ་ཚོགས་ཀྱི་
རྒྱན་བཟང་པོས་སྤྲས་པ། ཁྲི་རྒྱབ་འབུལ་མའི་རྒྱབ་ཡོལ་གྱི་ངོས་ལ་སྦྱོར་དྲུག་གི་བླ་མ་
དང་བརྒྱུད་པ་རྣམས་དང་། སྐུའི་གཡས་གཡོན་དུ་ཆོས་རྒྱལ་གྲགས་པ་དང་
། པད་
དཀར་གྱི་བཞེངས་སྐུ་གཉིས་དང་བཅས་པ་མཆོག་ཏུ་རྒྱུ་རྐྱེན་ཕུན་སུམ་ཚོགས་པ་
11



ལོ་པཎ་གྱི་རྣམ་ཐར་ཕྱོགས་བསྒྲིགས།
གཅིག་བཞེངས། དེའི་རབ་གནས་མཛད་པའི་དུས་སུ། ནམ་མཁའ་ལ་གཞལ་མེད་ཁང་
ཆེན་པོ་དང་ཞིང་སྒྲིབ་པ་མེད་པ་གཅིག་གཟིགས། འདི་ཅི་ཡིན་དགོངས་པ་ན། ནི་ཤཱནྟ་
མཎྜ་ལཾ་ཞེས་པའི་སྒྲ་བྱུང་སྟེ། རྟེན་དེ་ལ་དངོས་སུ་ཐིམ་པའི་སྣང་བ་བྱུང་གསུང་། དེས་
ན་བྱིན་རླབས་ཀྱི་ཆོ་འཕྲུལ་ཆེན་པོ་དང་ལྡན་པའི་དོན་གྱིས་ལོ་རེ་ཞིང་མཆོད་པའི་
དུས་སྟོན་བཟང་པོ་ཞག་བཅུ་ཤས་ཙམ་སྦྲེལ་བ་མཛད་ནས་ཡུལ་མི་ཕལ་ཆེ་བ་མཇལ་
དུ་འཇུག །ཐམས་ཅད་ཀྱིས་ཀྱང་བཛྲ་དྷ་ར་མ་ཧཱ་བི་ཙི་ཏྲ་ཟེར་ནས་ངོ་མཚར་དུ་འཛིན་
པར་སྣང་ངོ༌། །
དེ་ཡང་བལ་ཡུལ་དེ། ཉེ་བ་ཡི་ཚན་དོ་བཞི་པ་ནེ་པཱ་ལ་ཉིད། ཅེས་སོགས་རྒྱུད་
ལས་དངོས་སུ་གསུངས་པའི་གནས་ཆེན་ཡིན་པ་དང༌
། དེའི་དོན་གྱིས་ལུང་བསྟན་སྔ་
ཕྱིར་བྱུང་བ་ལ་བརྟེན་ནས་ཐུགས་དམ་འབེལ་བ་འབའ་ཞིག་ལ་དགོངས་པ་མ་
གཏོགས། གཞན་དོན་གྱི་སྤྲོས་པ་རྒྱ་ཆེན་པོ་སོགས་ཀྱི་ཐུགས་གཡེང་སྐྱུང་བར་སྣང་
ཞིང་༑ ཡུལ་མི་བྱིན་ལའང་ཕྱི་ནང་གི་ཕྱོགས་རིས་ཙམ་མེད། འོན་ཀྱང་འཇུ་འཇུ་དང་
བྲམ་ཟེ་ཟེར་ནས་ནང་པ་དང་ཕྱི་པའི་རིས་བཅད་འདྲ་ཅིག(ཞིག)འདུག་པ་ལའང་
རྒྱལ་པོའི་སྟོབས་ཀྱིས་བྲམ་ཟེ་ངེད་ཤེད་ཆེ་བ་ཙམ་འདུག་པ་ལ། དམ་པ་འདི་བཞུགས་
པའི་སྟོབས་ཀྱིས་ནང་པར་གཏོགས་པ་རྣམས་རིམ་གྱིས་ཤེད་སྐྱེས། ཁོ་པོན་རྒྱལ་པོ པོའང་
ནང་པ་ལ་སྔར་བས་དད་དུ་སོང་བར་སྣང་སྟེ། དེ་ཡང་ནང་པ་གཅིག་གི་ཁྱིམ་ན། ཧ་རི་
ཧ་རི་ཧ་རི་ལ་བཞུགས་པའི་འཕགས་པ་འཇིག་རྟེན་དབང་ཕྱུག་གི་སྐུ་ཅིག(ཞིག)ཡོད་
པ་དེ། བྲམ་ཟེ་གཅིག་གིས་མཐོང་ནས། ཁྱོད་ངེད་ཀྱི་ལྷ་ཆེན་པོ་གསུམ་གདན་དུ་བྱས་
པའི་ཁྱེད་རང་གི་ལྷ་བཞེངས་པ་འདི་ལས་ན། ངེད་ཀྱང་ཁྱེད་ཀྱི་ལྷ་གདན་དུ་བྱས་པའི་
ངེད་རང་གི་ལྷ་བཞེངས་ཟེར་བས་མཆོག་ཏུ་མ་རངས། དེ་ཐམས་ཅད་དུ་མཆེད་པས་
12



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
རྩོད་པར་སོང་སྟེ་ཁོ་པོན་ལ་གཏུགས་པས། ཁྱོད་རང་ཕྱོགས་གཉི་གར་རྩོད་པ་གྱིས།
གང་རྒྱལ་བ་དེའི་ལུགས་དེ་རིགས་པ་ཡིན་ཟེར་བ་བྱུང་
། དེར་རྩོད་པ་བྱེད་པར་བརྩམས་
པས་བྲམ་ཟེ་རྣམས་ཀྱི་རྒན་པ་ཡེ་རང་པཎྜི་ཏར་གྲགས་པ་གཅིག་འདུག་པ་སོགས་ལ་
ཞེད་ནས། འཇུ་འཇུ་རྣམས་ཀྱིས་མ་ནུས། དེར་ཅི་བྱ་གཏོལ་མེད་ནས་པཎྜི་ཏ་ལ་ཞུ་
བ་འབུལ་ཟེར་ནས། ཐམས་ཅད་ཀྱིས་ཕེབས་དགོས་པའི་ཞུ་བ་ཕུལ་འདུག་པ་ཐོག་
མར་སེང་གེ་དང་ཝ་སྐྱེས་ཀྱི་ཚུལ་ལྟར་དགོངས་པས་མ་གནང་
།
སླར་ནན་གྱིས་ཞུ་བ་ཕུལ་འདུག་པ་ལ། བསྟན་པའི་གཟུགས་བརྙན་ཙམ་འདིའང་
ཉམས་དམས་ན་མི་རུང་དགོངས་ནས་ཞལ་གྱིས་བཞེས། དེ་རྒྱལ་པོ་ལ་བསྙད་པས
།
རྒྱལ་པོས་སྤྱན་འདྲེན་བྱུང་
། དེར་ནང་པར་གཏོགས་པ་རྣམས་ཁྲིད་དེ་ཐེགས་པས།
བྲམ་ཟེ་རྣམས་ན་རེ། པཎྜི་ཏ་ནི་ཐམས་ཅད་ཀྱི་ལྷ་ཡིན་ཟེར་ནས་འོང་མ་ནུས་པར་
སྣང་སྟེ། ཚུལ་འདི་དང་འདི་འདྲ་བའི་སྒོ་ནས་ཡུལ་ཕྱོགས་དེར་བཞུགས་པ་ཙམ་གྱིས་
ཀྱང་ནད་པ་རྣམས་ཀྱི་སྲོག་གཟུང་བར་སྣང་ངོ༌
། །
དེ་ནས་སྐབས་ཤེད་དུ་ཁོ་པོན་རྒྱལ་པོས་སྤྱན་དྲངས་ཤིང་
། ཞབས་ཏོག་ལེགས་པོ་
བྱས༑ དང་པོ་བྱུང་བ་དང་
། རང་གི་ཞེན་པའི་སྟོབས་ཀྱིས་ཕྱི་རོལ་པའི་ལུགས་ཀྱི་ཚེས་
བཅུ་གཅིག་པའི་བརྟུལ་ཞུགས་གནང་ན་འོང་ངམ་ཞུ་བ་ལ། དེ་ལ་དོན་ཆེན་པོ་མེད།
ངེད་ཀྱིས་སྦྱིན་པར་འོས་པ་ཡང་མ་ཡིན། སངས་རྒྱས་ཀྱི་བསྟན་པ་ལ་ཆེ་བ་དང་ཕན་
ཡོན་འདི་སྙེད་ཡོད་ཅེས་སོགས་སྐལ་བ་དང་འཚམ་པར་གསུངས་ནས། ཁོང་གིས་སཾསྐྲྀ་
ཏ་ཅུང་ཟད་གོ་བས། ཚིགས་སུ་བཅད་པས་ཀྱང་གདམས་པ། ཇི་ལྟར་སུ་ཡང་རུང་
བའི་སྐྱེས་བུ་མར་དོན་གཉེར་བ་ཡིས། །ཆུ་ནི་མངོན་པར་བསྲུབས་ཀྱང་མར་རྙེད་འགྱུར་
བ་མ་ཡིན་པ། །དེ་བཞིན་བདེ་བར་གཤེགས་པའི་ལམ་འདི་ལ་ཡང་མི་བརྟེན་པའི། །མི་
13



ལོ་པཎ་གྱི་རྣམ་ཐར་ཕྱོགས་བསྒྲིགས།
ཡིས་རྣམ་པར་གྲོལ་བ་རྙེད་པར་འགྱུར་བ་མ་ཡིན་ཉིད། །
ཅེས་པ་ལས་བརྩམས་ནས་འཁོར་བའི་ཉེས་དམིགས། ཐར་པའི་ཕན་ཡོན། བདེ་
བར་གཤེགས་པའི་ལམ་ལ་མ་བརྟེན་པར་མི་འཐོབ་པའི་ཚུལ་རྣམས་ཅི་རིགས་སུ་
གསུངས་པས། ཅུང་ཟད་གོ་འདུག་ནའང་
། རིགས་ཀྱི་ཆོས་ལུགས་འདོར་བར་མ་ནུས་
པ་ཡིན་ཟེར་བ་ལ། སླར་ཡང་ཚིགས་སུ་བཅད་པ། རིགས་ཀྱི་རིམ་པར་བྱུང་བའི་ལུགས་
དག་དཔྱད་པར་མི་ནུས་པ། །རྣམ་པར་མཁས་པ་རྣམས་ཀྱིས་མྱུར་དུ་དོར་བར་བྱ་བ་
སྟེ; །ཅི་ནས་སྤང་བར་འོས་པ་རིགས་ལས་བྱུང་བ་ཡི་ཡང་ནད། །བདག་ཉིད་ཆེན་པོ་
རྣམས་ཀྱིས་བསྟེན་པར་འོས་པ་མིན་པ་ཉིད། །ཇི་ལྟར་རིན་ཆེན་གླིང་སོང་ཚོང་པ་ངན་
པས་ནོར་བུ་རིན་ཆེན་ཡོངས་དོར་ནས། །ནོར་ལ་མི་མཁས་རྨོངས་པས་བཞུ་ཤེལ་བཟུང་
སྟེ་ནོར་བུ་རིན་ཆེན་ཡིན་སྙམ་བྱེད། །དེ་བཞིན་འཛམ་གླིང་གནས་པའི་བློ་གྲོས་ངན་
པས་སངས་རྒྱས་པ་ཡི་ལུགས་དོར་ནས། །རྣམ་པར་མི་མཁས་རྨོངས་པའི་བློ་ཡིས་མུ་
སྟེགས་ལུགས་བཟུང་རྣམ་པར་གྲོལ་སྙམ་བགྱིད། །ཅེས་གདམས་པས། ཚིགས་སུ་བཅད་
པ་དག་ཡི་གེར་བྲིས་ནས་རྩིས་སུ་བྱེད་ཅིང་
། བདག་ཡུལ་འདིའི་རཱ་ཛ་ཡིན་པས་ལུགས་
གཉི་ག་ལ་བཟང་པོ་བྱེད། སྠཱ་བི་ར་ཁྱེད་ཡུལ་འདིར་གཏན་དུ་བཞུགས་དགོས་ཟེར་
ནས༑ དེ་ཕྱིན་ཆད་ཞབས་ཏོག་ཀྱང་ཅི་རིགས་སུ་བྱེད་པ་ཡིན་ནོ། །
དེ་ནས་བདག་པོ་ཆེན་པོ་གྲགས་པ་འབྱུང་གནས་པ་ཐུགས་མཆོག་ཏུ་དད་པ་
དང་སླད་ཀྱིས་ལན་ཅིག་འོང་བའང་སྲིད་ཅེས་པའི་སྔར་གྱི་གསུང་ལ་བརྟེན་ནས་ཤེར་
པ་མཁན་པོ་དང༌། ལོ་ཙ་བ་མཉྫ་ཤྲཱི་ལ་བརྒྱུད་པའི་བོད་དུ་སྤྱན་འདྲེན་གྱི་ཞུ་བ་བྱུང་
བ; མཚན་མ་བཟང་པོ་མ་བྱུང་བའི་དོན་གྱིས་ཞལ་གྱིས་མ་བཞེས། དེ་ནས་རིང་པོ་མ་
ལོན་པར་གོང་ནས་གཤེགས། བསྔོ་ཞུས་ཀྱི་ཕོ་ཉ་བ་བཏང་བས། དེ་ལ་ཐོག་མ་ནས་
14



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར །
ཆོས་ཀྱི་རྒྱལ་པོའི་གཏམ་དྲི་བ་ཡེ་མི་གནང་བར། སློབ་མ་དང་སྦྱིན་བདག་གཞན་རྣམས་
ཀྱི་དྲི་བ་འབའ་ཞིག་གནང་བྱུང་ཟེར། ཕོ་ཉ་བ་ལ་མ་ཧཱ་ཨ་དྷི་པ་ཏིའི་སྐྱེ་བ་ཕྱི་མ་བཟང་
པོ་བྱུང་འདུག་པས་ཡིད་མི་བདེ་བ་མ་བྱེད་གསུང་པའི་བཀའ་ཡིག་བྱུང༌། ཕྱིས་ཞིབ་ཏུ་
ཞུས་པ་ན། རྡོ་རྗེ་གདན་གྱི་ཤར་ཕྱོགས་ཨུ་རཱུ་བཱ་ས་ཞེས་པའི་ཡུལ་གྱི་ཨཀྟ་པཱུ་ར་ཞེས་
བྱ་བའི་གྲོང་ཁྱེར་དུ། ཙང་ལ་རཱ་ཛ་ཞེས་པའི་ཆོས་རྒྱལ་ཞིག་བྱུང་བའི་བརྒྱུད་དུ་འཁྲུངས།
རིགས་ཉི་མའི་རིགས། ཡབ་ཀྱི་མིང་ལཀྲུ་མ་སེ་ནཁོང་རང་གི་མིང་རཱ་ག་བཟེར་བར་
འདུག །རབ་ཏུ་ནི་མི་འབྱིན། རྒྱལ་སྲིད་ཆེན་པོ་ཡོད་པ་སྐྱོང་ཞིང་བསྟན་པ་ལ་ཞབས་
ཏོག་ཆེན་པོ་བྱེད་པར་འདུག་གསུང་
། དམ་པ་འདི་ལྟ་བུས་ནི་སྲིད་པ་ཐམས་ཅད་དུ་
རྗེས་སུ་བཙའ་བ་དུས་ལས་ཡོལ་བར་མི་མཛད་པས། རྒྱལ་བུ་དེ་དགུང་ལོ་བཞི་ལྔ་ཙམ་
འགྲོ་བ་ལ་སྤྲིང་ཡིག་སྐྱེས་དང་བཅས་པའང་གནང་འདུག་གོ། །
དེ་ནས་ལོ་ཤས་སོང་བ་ན། བདག་པོ་ཆེན་པོ་ཀུན་དགའ་ལེགས་པའི་ཞལ་སྔ་ནས།
གོང་ནས་སྔ་མ་མཆོག་ཏུ་གུས་པའི་ཚུལ་དང༌། གཞན་ཡང་ཆེ་བའི་ཡོན་ཏན་མང་པོ་
གསན་པ་དང་། ཁྱད་པར་རྣམ་ཐར་གྱི་ཡི་གེ་གཟིགས་པའི་རྐྱེན་གྱིས་ཤིན་དུཏུ)ཐུགས་
དད་ནས། སྤྱན་འདྲེན་པ་གསེར་གྱི་སྐྱེས་དང་བཅས་པ་རྐང་བཙུགས་སུ་གནང་
། སྐུ་
འདྲ་བཞེངས་པ་དང་
། སྤྱན་འདྲེན་གྱི་གསོལ་འདེབས་རང་དང་གཞན་ལ་སྐུལ་བ་
སོགས་ཐུགས་ཐག་པར་མཛད་པས། ཕོ་ཉ་བས་སྐུ་དྲུང་དུ་རྡོལ(བརྡོལ)ཏེ། བདག་པོ་
ཆེན་པོ་ལ་ཁྱེད་ཀྱིས་དད་པའི་བསམ་པ་ཁོང་དུ་ཆུད། འོན་ཀྱང་ངེད་ལ་ལི་ཏའི་གྲོང་
ཁྱེར་གྱི་བདག་པོས་ཡང་དག་པར་བདེ་བར་བྱེད་པ་ཡིན། ལམ་བཟང་པོ་འཆོས་པ་ལྟ་
ན་སླད་ཀྱིས་བལྟའོ། །ཞེས་པའི་བཀའ་ཡིག་བྱུང་བས། ཞལ་གྱིས་བཞེས་པར་དགོངས་
ཏེ་སླར་ཡང་གསེར་གྱི་མེ་ཏོག་དང་བཅས་པའི་སྤྱན་འདྲེན་གྱི་ཕོ་ཉ་བ་བརྫངས། དེས་
15



ལོ་པཎ་གྱི་རྣམ་ཐར་ཕྱོགས་བསྒྲིགས།
ཀྱང་བར་ཆད་མེད་པར་ཞབས་དྲུང་དུ་ཕྱིན། དེའི་ཚེ་བླ་མ་དང་ལྷག་པའི་ལྷ་ལ་གསོལ་
བ་བཏབ་པས། འགྲོ་བ་མང་པོ་ལ་ཕན་པ་ལྷག་པར་ཡང་འབྱུང་བས་འགྲོ་བར་རིགས་
པ་ཡིན། མྱུར་བར་གནས་འདི་ཉིད་དུ་སླར་ཕྱིན་ན་ལེགས། ཤེས(ཞེས)པའི་གནང་བ་
བྱུང་༑ དེའི་དོན་གྱིས། ཁྱེད་ཀྱི་བསམ་པ་བཞིན་ངེད་ལན་ཅིག་འོང་བས། ལམ་བཟང་
པོ་འཆོས་པའི་ཕོ་ཉ་བ་ཐོང་ཞིག །ཅེས་པའི་བཀའ་ཡིག་བྱུང་བས། ཐམས་ཅད་ཀྱིས་
གདན་འདྲེན་པ་ངོ་ཆེ་བ་གཅིག་སུ་འཐད་ཅེས་འགྲོ་བའི་ཚེ། དགེ་བའི་བཤེས་གཉེན་
ཚུལ་བཞིན་དུ་བསྟེན་པ་ལ་སྔོན་དུ་གོམས་པ་ཚད་མེད་པའི་ཤུགས་ཀྱིས་སྙིང་སྟོབས་
ལྷག་པར་གྱུར་ཅིང་
། ཁྱད་པར་དངོས་གྲུབ་ཐམས་ཅད་ཀྱི་རྩ་བ་མཚན་ཉིད་ཡོངས་
སུ་རྫོགས་པའི་དཔལ་ལྡན་བླ་མ་བསྙེན་པ་ལས་གཞན་མ་ཡིན་པའི་ངེས་པ་མི་
འཕྲོགས་པ་མངའ་ལ། རྗེ་བཙུན་དམ་པ་འདི་ཉིད་རྡོ་རྗེ་འཆང་དངོས་སུ་གཟིགས་པའི་
ཡིད་ཆེས་ཚད་མ་གསུམ་གྱིས་གཏན་ལ་ཕབས་པ་དག་མངའ་བས། གང་གི་ཆེད་དུ་
འཚོ་བ་འདོར་བ་ལའང་ཉམ་ང་བ་ཏིལ་གྱི་ཤུན་པ་ཙམ་ཡང་མི་མངའ་བའི་བདག་
ཉིད་ཆེན་པོ་འགོས་ལོ་ཙ་བ་གཞོན་ནུའི་ཞལ་སྔ་ནས། ཆོས་ཀྱི་རྗེས་བོད་དུ་ཕེབས་པར་
དགོངས་པ་བཏང་བའི་བཀའ་ཤོག་གི་དོན་མཚལ་བ་ལས། བདག་པོ་ཆེན་པོ་ལ་ཆོས་
རྗེ་ཕེབས་པའི་ཞལ་བཞེས་བྱུང་བ་འདི། སངས་རྒྱས་འཇིག་རྟེན་དུ་འབྱུང་བའི་གཏམ་
ལས་ཀྱང་རང་རེ་དཔོན་གཡོག་ལ་དོན་ཆེ། ཡུན་རིང་པོ་ནས་དགོངས་པ་བཏང་བའི་
དོན་ཡང་གྲུབ་པ་དེ་ལགས་པས་གདན་འདྲེན་ལ་བདག་གིས་འགྲོ་བར་ཞུ་ཞུས་པས།
ངེད་རང་གིས་ཞུ་ནི་མི་སྤོབས། ཐུགས་ཀྱིས་ལོངས་ན་དེ་བས་ལེགས་པ་མི་འོང་གསུངས་
ནས་ཤིན་དུ(ཏུ)དགྱེས།
དེ་ནས་ཕྱག་ཕྱིར་དགེ་བཤེས་བཅུ་གཅིག་ཙམ་དང་བཅས་ཏེ་ཐེགས། ཁོང་རྣམས་
16



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ལའང་ངེད་ཀྱི་འགྲུལ་འདི་ཚེ་འཇུག(མཇུག)འདིའི་དགེ་སྦྱོར་འདི་བས་བྱེད་ལུགས་
ལྷག་པ་མ་རྙེད་པའི་དོན་གྱིས། གོམ་པ་དོ་གསུམ་དུ་རྐང་པས་བགྲོད་པའི་མཐུ་མེད་
ཀྱང་བློ་ཤེད་བསྐྱེད་ནས་འགྲོ་བ་འདི་གོ་བར་བྱས་ནས་གོམ་པ་རེ་བོར་ནའང་ངེད་ལ་
ཕན་བཏགས་པ་ཡིན་གསུང་བ་ཐམས་ཅད་ཀྱིས་སྙིང་ལ་བཅངས་ཏེ། སྣེའུ་གདོང་ནང་
སོའི་ཞུ་ཡིག་ལ་ལམ་
་ལ་ལམ་བར་དུ་དགོས་པའི་བཀའ་ཤོག་གནང་སྦྱིན་སོགས་ཀྱང་བསྣམས་
ནས༑ ཆུ་ཕོ་སྤྲེའུའི་ལོ་ཧོར་ཟླ་དགུ་པའི་ཉི་ཤུ་གསུམ་ལ་བཏེག །ལམ་བར་གྱི་མི་དཔོན་
རྣམས་ཀྱིས་ཀྱང་དོས་དང་ཞབས་ཏོག་ཚུལ་བཞིན་དུ་བྱས་ཏེ་ལྷོར་ཕེབས། ལྷོ་པ་སི་ཏུ་
བས་ཕག་མོ་གྲུ་པའི་ཞེན་ལ་བརྟེན་དོ་དམ་ཆེན་པོ་བྱས་ན། གདན་འདྲེན་པའི་ཡོ་བྱད་
རྣམས་མཁོས་སུ་ཕེབས་པ་དང་བཅས་ཏེ། སློབ་དཔོན་ནམ་མཁའ་དཔལ་འབྱོར་གྲོགས་
མཆེད་བདུན་བལ་པོར་བརྫངས། ཁོངས(ཁོང་)རྣམས་ཀྱིས་ཞབས་དྲུང་དུ་ཕྱིན། ཞུ་བ་
རྣམས་ལེགས་པར་ཕུལ་བ་ན། མ་ཧཱ་ཨ་དྷི་པ་ཏི་དེ་དད་པ་ཆེན་པོ་ཆེན་པོ་ཡིན། ངེད་
རང་ཤོག་ཤོག་མང་པོ་མང་པོ་བྱུང་། མོས་པ་བཟློག་པ་ཡང་མི་རིགས་པ་ཡིན། ཨཱ་ཙརྱ་
ཀུ་མཱ་ར་ཤྲཱི་ངེད་རང་གཅིག་པུ་སེམས་པས་ཉེ་མོ་ཉེ་མོ་ན་སླེབ་པ་ཚར། ད་ནི་ངེད་རང་
ཅིས་ཀྱང་འགྲོ་བ་ཡིན། ཁྱེད་རང་རྣམས་ཁོ་པོན་རཱ་ཛ་ལ་ལབ་ལོབ་མཁས་པོ་གྱིས། ལམ་
བཟང་པོ་བཟང་པོ་དགོས་པ་ཡིན་གསུང་།
དེར་ཁོ་རྣམས་དགའ་ཚོར་ཆེས་པས་ཁོ་པོན་སོགས་ལ་ཕེབས་བཞུད་ཀྱི་གཏམ་
བྱས་པ་ན། དེ་མི་ཉན་ཟེར་ནས། ཁོ་པོན་དང་
། ཨེ་རང་གི་རྒྱལ་པོ་གསུམ་གྱིས་བཞུགས་
དགོས་པའི་ཞུ་བ་དྲག་པོ་ཕུལ་བས་དཀའ་གནས་ཆེ་ཙམ་བྱུང་བ་ལ། ཐབས་མཁས་
ཀྱིས་ཁོ་པོན་ལ་གསེར་ཞོ་བཅུ་གཉིས་རྔན་པར་བྱིན། སླར་ལོ་གཉིས་ཀྱི་ཁོངས་སུ་ཕྱིར་
ཕེབས་པའི་ཞལ་བཞེས་ཀྱང་གནང་བས། ཞལ་བཞེས་ཏིག་ཏིག་དགོས། ད་ལན་ཁྱེད་
17



ལོ་པཎ་གྱི་རྣམ་ཐར་ཕྱོགས་བསྒྲིགས
།
རང་བོད་རྣམས་ལེན་པ་གྱིས་ཟེར། དེ་ནས་ཐེགས་ལམ་གྱི་མཚན་མ་གཟིགས་པས། ཆུ་
ཆེན་པོ་ཟམ་པས་བགྲོད་དགོས་པ་གཅིག་གི་ཕར་ངོས་ན་སློབ་མ་འགའ་ཟུང་འདུག་
པ་ངོས་ལ་ཐེགས་པར་བཞེད་པ་ལ། ཕྱག་ཕྱིར་བུད་མེད་ནག་མོ་གཅིག་བྱུང་ནས། གོ་
སཾ་ཀ་ན་གེ་ལ་ཟེར། ངེད་བོད་ལ་འགྲོ་བ་ཡིན་གསུངས་པས། བདག་ཀྱང་ཕྱག་ཕྱིར་
ཞབས་ཏོག་ལ་འགྲོ་བ་ཡིན་ཟེར། དེ་ཟམ་པ་ལ་སོང་བའི་རྗེས་བཞིན་ཐེགས་པས
། ཕར་
ངོས་སུ་ཕེབས་ཁར་སྐུ་ཅུང་ཟད་ཉེན་པ་ཙམ་ལ་ཐོན་པ་ཞིག་བྱུང་གསུང་།
དེ་ཕྱིར་ཕྱག་ཕྱིར་རྒྱ་བལ་བདུན་ཙམ་དང་བཅས་ཏེ། ཉིད་ཀྱི་དགུང་ལོ་བདུན་ཅུ་
པ་ཆུ་མོ་བྱའི་ལོ་ཧོར་ཟླ་གཉིས་པའི་ཚེས་གཅིག་ལ་ཡེ་རང་ནས་བཏེག་སྟེ་ཕེབས། ལྡོལ་
ཁ་ལམ་གྱི་རྨི་ཤང་རྣམས་ཀྱིས་ཞབས་ཏོག་ཆེན་པོ་བྱས་ཤིང་སྐལ་བ་དང་འཚམས་
པའི་ཆོས་ཀྱིས་ཚིམ་པར་མཛད། ཆུ་བར་དུ་ཕེབས་ནས་ཞག་ཤས་སོང་བའི་ནུབ་གཅིག་
བུད་མེད་གཟི་བརྗིད་དང་ལང་ཚོར་ལྡན་པ་གཅིག་བྱུང་ནས་ཕྱག་འཚལ་བ་ལ། ཀོ་ན་
ཧོ་གསུངས་པས། བདག་ཚེ་རིང་མར་གྲགས་པ་ལགས་ཟེར། ཅིའི་སླད་དུ་འོངས་
གསུངས་པས། ཕྱག་འཚལ་དུ་འོངས་པ་ཡིན་ཏེ། སྐུ་མདུན་ན་མི་མང་བས་སྐབས་མ་
རྙེད་ཟེར། ཅུང་ཟད་འཁང་བ་ལྟར་ཡང་བྱེད་ཅིང་འདུག །དེར་བུད་མེད་ནག་མོ་གཞན
གཅིག་ཀྱང་བྱུང་བས། སྔ་མ་ན་རེ། ཁྱོད་གར་འགྲོ་ཟེར་བ་ལ། ངེད་བལ་པོ་ནས་ཕྱག་ཕྱི་
ལ་ཡིན། ད་དུང་ཕྱག་ཕྱི་ལ་འགྲོ་ཟེར། དེར་གཉི་ཀ་སྐུ་མདུན་གྱི་མཁའ་ལ་འདུག་ནས་
དྲི་བ་དང་ལན་མང་པོ་བྱེད། ཁྱད་པར་ཕྱི་མས་སྔ་མ་ལ་ལམ་གྱི་གཏམ་འདྲི་བ་ལ། ལམ་
བཟང་ཞིང་འགྲོ་བ་མང་པོ་མང་པོ་ལ་ཕན་པ་འོང་
། མྱུར་པོར་ཕྱིར་ཕེབས་ན་ལེགས།
ས་སྐྱ་དང་ཉེ་བར་སྐུ་ཅུང་ཟད་ངལ་བ་འོང་ཟེར། སླར་ཕྱག་བྱས་ནས་ཕྱི་ལམ་མཇལ་
བ་ཡིན་ཟེར་ཞིང་སོང་གསུང་
།
18



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
དེ་ནས་ལྷོར་ཕེབས། ཏེ་མལ་དུ་ཐོགས་ཤིག་བཞུགས། ཨཱརྱ་ཀུ་མཱ་ར་ཤྲཱི་དང་
མཇལ། མཆོག་ཏུ་ཐུགས་དགྱེས་ཤིང་
། ཐོག་མར་དཔལ་ཤ་བ་རའི་བསྟོད་པ་རིན་པོ་ཆེ་
གསན་ནས་འགྱུར་ཡང་མཛད། དེར་གསོལ་མ་འཕྲོད་པའི་རྐྱེན་གྱིས་ཕྱལ་ཅུང་ཟད་
བསྙེལ་བ་ལ། ཉིན་གཅིག་ནམ་མཁའ་ལ། ཨཱཏྟཱ་ནཾ་ག་རུ་ཌི་དྨ་ཏཱ་ཁཱ་དཾ་བྷོ་ཛེ་པྲཀྵ་ཡེ་ཏ།
ཅེས(ཞེས)པ། བདག་ཉིད་ནམ་མཁའ་ལྡིང་བསམས་ནས། །བཟའ་དང་བཏུང་བ་
ལོངས་སྤྱད་བྱ། །ཟེར་བའི་སྒྲ་བྱུང་སྟེ། ཚུལ་དེ་ཉིད་ཉམས་སུ་བླངས་པས་མོད་ལ་ནད་
གྲོལ་གསུང་
།
དེ་ནས་གྲོས་ལྷག་རྫོང་དུ་ལྷོ་པ་སི་ཏུ་བས་སྤྱན་དྲངས། ཛེ་ཏཱ་རིའི་རྗེས་སུ་འབྲང་
བའི་ཚེ་དཔག་མེད་ཀྱི་དབང་དང་མན་ངག་ཕྲན་ཚེགས་ཀྱང་གནང་ནས། བྱང་ངོས་
སུ་སི་ཏུ་རྣམ་རྒྱལ་གྲགས་པས་སྤྱན་དྲངས་ཏེ། ངང་ལ་ནས་བཀུར་སྟི་ཆེན་པོས་བསུས་
ནས་ངམ་རིང་དང་ལྷུན་གྲུབ་སྡིངས་སོགས་སུ་ཞབས་ཏོག་ཆེན་པོ་བྱས། དབང་དང་
ཆོས་མང་པོ་གསུངས། འགོས་ཀྱིས་སྡོམ་པ་བཅུ་གསུམ་མའི་མངོན་རྟོགས་དྲིལ་བུ་
ཞབས་ཀྱིས་མཛད་པའི་འགྱུར་ཡང་མཛད། དེར་སྟག་ཚང་ལོ་ཙ་བའང་བྱོན་ནས་ཕྱག་
ཕྱི་དང་ལོ་ཙ་སྔར་བཞིན་མཛད།
དེ་ནས་རིམ་གྱིས་ཕེབས་པའི་བོ་དོང་བཀྲ་ཤིས་སྒང་དུ་ཕེབས་ཉིན། དཔོན་སློབ་
ཐམས་ཅད་ཆར་པ་དང་རྟ་རྡབ་སོགས་ཀྱིས་འོ་བརྒྱལ་ཙམ་བྱུང་སྟེ། སྔར་གྱི་ཚེ་རིང་
མའི་ལུང་བསྟན་དེ་བྱུང་བར་འདུག་གསུང་
། དེ་ནས་སེང་གེ་རྩེ། སྣར་ཐང་། བསམ་
འགྲུབ་རྩེ། ཤངས་འབྲོང་སྒང་སོགས་སུ་སྤྱན་དྲངས་ཏེ། སོ་སོའི་བསམ་པ་དང་འཚམ་
པའི་དབང་གདམ(གདམས)ངག་དང༌། ལམ་བར་གྱི་སྐྱེ་དགུ་མུ་མེད་པའང་བྱིན་རླབས་
དང་མཐོང་ཐོས་དྲན་རེག་གིས་འབྲེལ་བའི་བར་གྱིས་ཚིམ་པར་མཛད་བཞིན་དུ།
19



ལོ་པཎ་གྱི་རྣམ་ཐར་ཕྱོགས་བསྒྲིགས།
རོང་ར་ལྡར{ལྔ}ཕེབས། དེར་རེ་ཤིག(ཞིག)ཏུ་ངལ་གསོ་བ་མཛད་ནས། དགེ་བའི་
བཤེས་གཉེན་དང་
། སྐྱེ་བོ་དྲག་ཞན་ཇི་སྙེད་འདུས་པ་རྣམས་ལ་དབང་དང་ཆོས་མང་
དུ་གསུངས། འདི་ན་པ་ནི་བྷ་ལ། ནན་ཏར་ས་མཱ་དྷི་བཟང་གསུང་
།
འགོས་ཀྱིས་བཅུ་གསུམ་མའི་ཕྱི་རོལ་མཆོད་ཆོག་བསྒྱུར། དེར་ཡར་ཀླུངས་ནས་
གདན་འདྲེན་ཀྱང་(ཡང་)སླེབ། དེ་དུས་ངམ་ཤོད་ན་དམག་ཟིངས་ཡོད་པས། ཐེགས་
ལམ་ལྷོ་བྱང་གང་འཐད་གླེང་བ་ན། ཞལ་སྔ་ནས་ངེད་རང་བརྟག་པ་བྱེད་པ་ཡིན་
གསུང་། དེའི་མཚན་མོ་ཐུགས་དམ་ལ་བཞུགས་ནས་རིང་པོར་མ་ལོན་པ་ན། རྒྱུན་
གཏོར་བཤམས་པའི་ཐད་ཀྱི་ནམ་མཁའ་ལ། ཤེས་རབ་སྟོབས་ཀྱིས་སངས་རྒྱས་ཡང་
དག་འཕགས། །མི་ཡི་སེང་གེས་ཤེས་རབ་སྟོབས་རྟོགས་ཏེ། །སྙིང་རྗེ་ཅན་གྱིས་གྲོང་
ཁྱེར་འཇུག་པ་ན། །ཤེས་རབ་སྟོབས་ཀྱིས་སྒྲ་ནི་བསྒྲགས་པ་ཡིན། །
ཞེས་པ་སཾསྐྲྀ་ཏའི་སྐད་དུ་ཤིན་དུ(ཏུ)དག་པ་དང་། དེའི་མོད་ལ་པཱ་ར་མི་ཏ་ནེ་
བ་ཞེས་པ་ཕ་རོལ་ཏུ་ཕྱིན་པ་མ་ཡིན་པ་ཉིད། ཅེས་པའི་སྒྲ་གསལ་པོ་ཅིག(ཞིག)གསུང་།
ཐུགས་ཀྱིས་བརྟགས་པས་ཐམས་ཅད་དུ་ཤེས་རབ་ཀྱི་སྟོབས་ཀྱིས་བཏགས་ནས་རིགས་
པར་འགྲོ་བ་ལས། ད་ལན་ཕ་རོལ་ཏུ་ཕྱིན་པ་མ་ཡིན་པ་ཉིད་དེ། བྱང་ཁ་ངོས་མི་རིགས་
ཅེས(ཞེས)པར་དགོངས་ནས། དེ་ཁོ་ན་བཞིན་བཀའ་སྩལ་པ་ལས་རོང་ཆེན་ལ་ཕེབས།
ཡར་འབྲོག་གི་སྐྱེས། གཞན་ཡང་དཔལ་དེ། གན་པ་གོང་དཀར་སོགས་སུ་རིམ་གྱིས་
སྤྱན་དྲངས། དད་གུས་དང་ཞབས་ཏོག་གིས་མཉེས་པར་བྱས། དབང་དང་གདམས་པ་
ཅི་རིགས་གསུངས། ཁྱད་པར་གྲའི་བྱམས་པ་གླིང་དུ་སྨྲ་བའི་དབང་ཕྱུག་བསོད་ནམས་
རྣམ་པར་རྒྱལ་བས་དད་པ་དང་ཐོས་པ་དང་འབྱོར་བའི་མཆོད་པས་མཉེས་པར་
མཛད། དེ་ནས་མོན་འགར་དུ། གོང་ནས་དཔོན་གཡོག་ཀྱང་བསུ་བ་ལ་ཕེབས། མཇལ་
20



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
མ་ཐག་པར་ཆོས་ཀྱི་རྗེའི་ཞབས་ཀྱི་པདྨོ་སྤྱི་བོར་བཀོད་པའི་ཕྱག་མཛད། ཞལ་སྔ་ནས་
སཱ་དྷུ་སཱ་དྷུ་གང་དང་གང་མངོན་པར་འདོད་པའི་དོན་དེ་དེ་རིང་གྲུབ་པ་ཡིན་ཞེས་
སྙན་པར་སྨྲ་བའི་གསུང་གི་དབུགས་ཕྱུང་ནས། ཕོ་བྲང་ཆེན་པོར་ཕེབས། ཐོག་མར་
གོང་ནས་སོ་སོ་ཐར་པའི་དགེ་བསྙེན་གྱི་བསླབ་པའི་གནས་ལྔ་ལ་བཀོད་ནས། དེའི་
རྗེས་སུ་ཀླུ་སྒྲུབ་ལུགས་ཀྱི་ཆོ་གས་བྱང་སེམས་ཀྱི་སྡོམ་པ་གནང་
།
དེ་ནས་བཅུ་གསུམ་གྱི་བདག་ཉིད་ཅན་གྱི་འཁོར་ལོ་སྡོམ་པའི་དཀྱིལ་འཁོར་དུ།
མ་ཧཱ་ཨུ་པ་དྨ་ན་ཀུན་དགའ་རྒྱལ་མཚན་དཔལ་བཟང་པོ་དང་
། རིག་པ་འཛིན་པ་ཡེ་
ཤེས་རྒྱ་མཚོ་བ་སོགས་དང་ལྷན་ཅིག་ཏུ་དབང་གིས་སྨིན་པར་མཛད་དེ། དཔོན་གཡོག་
ཉུང་ཤས་ལ་རྣལ་འབྱོར་ཡན་ལག་དྲུག་པའི་ཁྲིད་དང་། གཞན་ཆོས་དོན་དུ་གཉེར་ང
མང་པོ་འདུས་པ་ལའང་གང་ལ་གང་འཚམ་གྱི་ཆོས་མང་པོ་གསུངས། དེའི་ཚེ་ཁྲིད་པ་
སོ་སོའི་སྐྱེ་ཚུལ་སོགས་གང་དང་གང་ཕལ་ཆེར་ཞུ་མི་དགོས་པར་མཁྱེན་ཅིང་འདུག་
པ་དང༌། མྱོང་བ་མངོན་སུམ་གྱི་ཕྱག་བཞེས་སོགས་བློའི་ཡུལ་ལས་འདས་པ་ཉིད་ཀྱིས།
ཐམས་ཅད་ཁ་མཐུན་པར་རྗེ་བཙུན་མར་པ་ལ་སོགས་པའི་གྲུབ་ཐོབ་དེ་རྣམས། ནཱ་རོ་
པ་ལྟ་བུའི་བླ་མ་དང་མཇལ་བས་ཡིན་མོད། རང་རེ་རྣམས་ལ་ཆོས་བྱ་བློ་བྱུང་ཀྱང་
(ཡང་)བླ་མ་དེ་འདྲ་མི་རྙེད་སྙམ་པ་ལ། ད་ནི་རང་ཅག་རྣམས་ཀྱིས་སྟབས་བཅག་པ་
མ་གཏོགས། བླ་མ་དོད་ཐུབ་མ་རྙེད་ཟེར་བ་མ་བྱུང་ངོ་ཞེས་གསུང་བ་ཡིན་ནོ། །
དེ་ནས་ཁྲིད་རེ་ཤིག(ཞིག)སོར་བསམ་ལ་མཚམས་མཛད་ནས། ཨཱ་ཙརྱ་དྷརྨཱ་
ཀཱནྟིསོགས་བུ་ཆེན་མང་དུ་འདུས་པ་དང་བཅས་པ་ལ། བཅུ་གསུམ་མའི་ཡབ་བཀའ་
ཡུམ་བཀའ། མི་གཡོ་བླ་མེད་ལ་སོགས་པའི་དབང་དང་
། རྡོ་རྗེ་ཕག་མོ་ཞལ་གཉིས་མ་
དང་༑ དོན་གྲུབ་མ་སོགས་ཀྱི་བྱིན་རླབས། ཕག་མོའི་རྫོགས་རིམ། རྗེ་བཙུན་ནག་པོ་
21



ལོ་པཎ་གྱི་རྣམ་ཐར་ཕྱོགས་བསྒྲིགས།
ཆེན་པོ་ཕྱག་བཞི་པ་གཙོ་རྐྱང་ཀླུ་སྒྲུབ་ལུགས། དུད་སོལ་ཕྱག་གཉིས་མའི་རྗེས་གནང་
སོགས་དང་། མིང་ལེ་ལ་ཐུག་པ་ཙམ་གྱི་ཀ་ལཱ་པའི་བཤད་པ་ཡོངས་རྫོགས། དེ་མན་
ལ་སོ་སོའི་འདོད་པ་བཞིན་དཀའ་བཤད་དང་
། ཕྱག་ལེན་ཕྲན་ཚེགས་ལ་སོགས་པའི་
བར་ཇི་སྙེད་གསུངས་ཤིང་། དེ་དག་གི་བར་སྐབས་གང་བྱུང་ཐམས་ཅད་དུ་ཏིང་ངེ་
འཛིན་འབའ་ཞིག་ལ་བཞུགས་པར་གནང་ལ། ཕྱག་དཔེ་ཕྲན་ཚེགས་རེ་ཙམ་གཟིགས་
དགོས་པ་རྣམས་ལ། ཉིན་བར་ལོང་མ་བྱུང་ན་མཚན་མོ་བསམ་གཏན་ལ་བཞུགས་
པའི་སྐུ་འཁྲིས་སུ་རྒྱ་དཔེ་ཐག་པ་གློད་ཙམ་རེ་བྱས་ནས་བཞག་པ་ཙམ་གྱིས་ཆོག་གིན་
སྣང་ངོ༌
། །དུད་སོལ་གྱི་སྒྲུབ་ཐབས་ལ་སོགས་པའི་རྩོམ་པ་དང་
། གོང་ནས་དེ་དག་གི་
འགྱུར་ཞུས་པའི་སྐབས་སུ། འདིའི་གཡས་ཀྱི་ཕྱག་མཚན་གཞུང་ལས་ཁ་ཊཾ་ག་བཤད་
ནའང་། རྨི་ལམ་གྱི་མཚན་མ་བརྟན་པོ་ལ་རལ་གྲི་ཡོད་པ་འོང་བ་ཡིན། ཁྱེད་རང་གང་
མོས་པ་ཆོག་གསུང་སྟེ། མིའི་ཆོས་བླ་མ་བདེན་པར་སྨྲ་བར་གྱུར་དུ་དོགས་པས་རྨི་ལམ་
གྱི་མཚན་མ་ཞེས་གསུང་བ་མ་གཏོགས། འདོད་པའི་ལྷ་ཕལ་ཆེ་བའང་མངོན་སུམ་པ་
ཤ་སྟག་ཏུ་སྣང་ཞིང་
། བཤད་པ་ཆེ་ཆུང་དབང་མན་ངག་ཐ་སྙད་ཀྱི་ཚུལ་སོགས་གང་
གསུང་བ་ཐམས་ཅད་རེ་རེ་ཞིང་དེ་འབའ་ཞིག་ལ་གོམས་པར་མཛད་པ་ལྟ་བུ་མཐོང་
བ་ན། ཨཱརྱ་དྷརྨ་ཀཱིནྟིསོགས་མཁས་པ་སྒྲིན་པོའི་ཐུགས་ཅན་མཐའ་དག་ཀྱང་། དམ་
པ་འདི་གྲུབ་པའི་དབང་ཕྱུག་ཏུ་ཡིད་ཆེས་པར་མ་ཟད། མཁས་པའི་ཆ་འདི་གའང་
བློས་མ་འཁྱུད་དུ་རང་སོང་འདུག་ཅེས་གསུང་ངོ༌
། །
དེ་ནས་གདན་ས་ཐེལ་གྱི་གདུང་རྟེན་བཀྲ་ཤིས་འོད་འབར་ལ་ཆུད་ཟོས་བྱུང་
ཟེར་བའི་དོགས་པ་བྱུང་བས། བརྟག་པ་དང་རབ་གནས་བསྐྱར་བ་ཞུས་པས། ཁོ་རང་
ལ་ཅི་ཡང་མ་བྱུང་
། ལབ་ལོབ་བཟང་པོ་མེད་པ། སུ་པྲ་ཏིཥྛ་ལེགས་པ་ཡིན་གསུང་
།
22



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
དེའི་དོན་གྱིས་ཐེལ་དུ་སྤྱན་དྲངས། རབ་གནས་མཛད་པའི་སྔགས་ཀྱི་མངའ་དབུལ་གྱི་
སྐབས་སུ་སྐུའི་འགྱུར་བ་དང་བྱིན་གཞན་དང་མི་འདྲ་བ་ཅིག(ཞིག)བྱུང་
། དེའི་ཚེ་
གདུང་རྟེན་དེའི་ཁྲུ་གང་ཙམ་གྱི་སྟེང་གི་ནམ་མཁའ་ལ་ཧེ་བཛྲ་གྱི་དཀྱིལ་འཁོར་
མངོན་སུམ་དུ་གཟིགས་པ་ཡིན་གསུང་། བཅོམ་ལྡན་འདས་འདིའི་སྐུའི་སྣང་བ་ཐོག་
མར་གང་དུ་བྱུང་བ་འགས་ཞུས་པས། བསིལ་བ་ཚལ་གྱི་དུར་ཁྲོད་ཀྱི་དབུས་ན་ཁྲུས་ཀྱི་
རྫིང་བུ་ཡོད། དེའི་ཤར་ན་ཀྱེའི་རྡོ་རྗེའི་རྡོ་སྐུ་བྱིན་རླབས་ཅན་དུ་གྲགས་པ་བཞུགས་
པའི་ལྷ་ཁང་ཅིག(ཞིག)ཡོད་དེ། དེའི་སྤྱན་སྔར་ས་མཱ་དྷི་དང་ཛཱ་བ་མཛད་པའི་མཚན་
མོ་གཅིག་གི་ནམ་ཕྱེད་ཙམ་ན། ཐག་ཉེ་བ་ན་མི་གཉིས་སཾསྐྲྀ་ཏ་བཟང་པོ་ལབ་འདུག །
སྙན་གཏད་དེ་གསན་པས་ལབ་ལབ་མང་པོའི་མཐར། ཧེ་བཛྲ་གྱི་སྤྱན་སྔའི་སཱ་དྷ་ཀ་
འདི་ལ་ཅུང་ཟད་ཕན་གདགས་སམ་ཟེར་བ་ལ། གཞན་དེས་དེ་ནི་རིགས་སོ་ཟེར། དེ་
ནས་མོད་ལ་ལྷ་ཁང་དེའི་ཕྱི་རོལ་དུ(ཏུ)དམག་འབུམ་ཕྲག་ཙམ། ཚོགས་པ་འདྲ་བའི་
ཀུ་ཅོ་ཆེན་པོ་བྱུང་
།
ཐོག་མར་སྐྲག་པ་སྙམ་བྱེད་པ་ལས། ལེགས་པར་བརྟག་པས་ཉམས་ཀྱི་སྣང་བ་སྒྱུ་
མ་ལྟ་བུར་དགོངས་ཏེ། སླར་ཏིང་ངེ་འཛིན་ལ་བརྟན་པར་བཞུགས་པས། སྐུ་གཟུགས་
དེ་སྔར་བས་ཉིས་འགྱུར་དུ་འཕགས་པའི་བཅོམ་ལྡན་འདས་དངོས་སུ་གཟིགས་པ་
ཡིན་གསུང༌
། འདི་ལ་འཕྲོས་ནས་བོད་དུ་སྔ་རེས་ཕེབ་པ་ན་སྲིན་པོ་རིའི་བདེ་མཆོག་
གི་དྲུང་དུ་མཚན་མོ་གཅིག་ཛཱ་ས་དང་ས་མཱ་དྷི་མཛད་པས། ཇི་ཞིག་ན་སྐུ་དེ་སྔར་བས་
ཁྲུ་གང་ཙམ་གྱིས་འཕགས་པའི་སྐུ་དངོས་ཅུང་ཟད་གཡོ་བ་གཅིག་ཏུ་གཟིགས།
གང་ཟག་རབ་ཀྱིས་ཡུམ་ཅན་དུ་མཐོང་བ་ཡིན་ཟེར་བའི་ཁ་བསྔགས་སྙན་ན་
བཞུགས་པས། ཡུམ་མཐོང་ན་དགོངས་པ་ལ། ཡུམ་ནི་མ་མཐོང་། མ་ཧཱ་རཾ་དྷི་ཨཙྩེ་
23



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་། དེར་ཆོས་རྗེ་ངག་དབང་གྲགས་པས་གཙོ་མཛད་གདན་ས་པ་རྣམས་ལ་དབང་
དང་ཆོས་འབྲེལ་མང་དུ་གནང་། ནུབ་གཅིག་གདན་སའི་གཞི་བདག་བྱིས་པ་གཞོན་
ནུའི་ཆ་ལུགས་བྱས་ཏེ། འཁོར་དང་བཅས་པ་སྐུ་མདུན་དུ་བྱུང་ནས་དགའ་བ་དང་
གུས་པའི་རྣམ་པ་དུ་མ་བྱེད་ཅིང་
། གནས་འདིའི་བདག་པོ་མཛད་ནས་བཞུགས་དགོས་
ཟེར; ངེད་ཨ་ཝ་དྷུ་ཏཡིན། དེ་ལྟར་སྨྲ་བ་རིགས་པ་མ་ཡིན་གསུངས་པས། དེ་ལྟ་ན་
ཐུགས་དང་འགལ་བ་མི་བྱེད་ཟེར་གསུང་
།
དེ་ནས་སླར་སྣེའུ་གདོང་དུ་ཕེབས་པ་ལ་དུས་ཀྱི་འཁོར་ལོའི་དབང་གི་གསོལ་བ་
བཏབ་པས། ཁྱེད་རང་བོད་ལ་སྤྲོས་པ་མང་པོ་དགོས་པ་ཡིན། སཱ་དྷུ་སུ་ཏུའི་དཀྱིལ་
ཆོག་གི་སོསྟ་ཀ་མ་ཁྱེར། ཁོ་རང་གི་ལུགས་དྲང་པོ་ལ་བི་མ་ལ་པྲ་བས་ཆོག་གསུང་།
བཞེད་པ་གང་ཡིན་དེ་ཀ་གནང་དགོས་ཞུས་པས། དཀྱིལ་ཆོག་གཞན་གྱི་ཁ་སྐོང་གིས་
མ་བསླད་པའི་འགྲེལ་པའི་བཤད་ཚོད་ཉིད་གཞིར་མཛད་ནས། སྐུ་གསུང་ཐུགས་ཡོངས་
སུ་རྫོགས་པའི་རྡུལ་ཚོན་གྱི་དཀྱིལ་འཁོར་དུ་བྱིས་པ་འཇུག་པའི་དབང་བདུན། ལུས་
ལ་སོགས་པའི་དཀྱིལ་འཁོར་བཞིར་ལམ་ལ་གཞུག་པ་སོགས་ཀྱི་ཆེད་ཀྱི་དབང་གོང་མ་
བཞི་དང་
། རྒྱུད་འཆད་པ་ལ་དབང་བ་རྡོ་རྗེ་སློབ་དཔོན་བདག་པོའི་དབང་གི་མཐར་
ཐུག་པ་ནག་པའི་ཉ་ལ་སྡེ་སྣོད་འཛིན་པ་ཆེན་པོ་དང་བཅས་པ་རྣམས་ལ་གནང་
།
དེ་ནས་ཕྱིར་མྱུར་པོར་ཐེགས་པའི་བཀའ་ལུང་ཡང་ཡང་བྱུང་བ་ལ། སྒོ་དུ་མ་
ནས་རྒྱུ་མཚན་ཕུལ་ཀྱང༌། ཁྱེད་རང་རྣམས་ལ་དྷརྨ་གང་དགོས་པ་མྱུར་བ་མྱུར་བར་
སྟེར; ཝང་ཙོང་དགོས་པ་མེད། ས་མཱ་དྷི་བྱེད་པ་བལ་པོ་གནས་བཟང་བ་ཡིན་གསུང་
བ་ལ། ནན་ཏན་དུ་གསོལ་བ་བཏབ་ན་བཞུགས་པ་གྲུབ་པ་མ་དགོངས་ནས། ཚོགས་
འཁོར་གསེར་གྱི་མཎྜལ་དང་བཅས་པ་བཟང་པོ་བཤམས།
24



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
གོང་གི་ཕྱག་ཕྱིར་བུ་ཆེན་རྣམས་དང་བཅས་པས། རབ་ཇི་སྲིད་འཚོ། འབྲིང་ལོ་
བཅུ་ཤས། ཐ་མའང་ལོ་ཤས་ཤིག་བོད་དུ་བཞུགས་པའི་གསོལ་བ་ཐུགས་ཐག་པ་ནས་
བཏབ་པས། ཁོ་པོན་རྒྱལ་པོ་སོགས་ལ་ལོ་གཅིག་ལྷག་ཙམ་ལ་སླེབ་པའི་དམ་བཅའ་
ཡོད་པ་ལས་འགལ་བ་མི་རིགས་པ་ཡིན་གསུང་བ་བསྙད་ནས། ནང་གི་ངེས་པ་ངེད་
རང་གི་བྱ་བ་གང་ཅི་ཡང་རུང་བ་ཐམས་ཅད་བླ་མ་དང་ལྷག་པའི་ལྷའི་ཨཱ་ཛཱ་ལས་
འགལ་བར་མི་བྱེད་པ་ཡིན། དེའི་ཕྱིར་མྱུར་དུ་འགྲོ་བ་སྨྲས་པ་ཡིན། ཆོས་གང་འདོད་
པ་རྣམས་ཚིམ་པ་སྟེར་གསུང་། དེར་སྒྲུབ་པའི་ཐུགས་དམ་བརྟན་པོ་ལས་སུས་ཀྱང་
གཡོ་བར་མ་ནུས་ནས། ཐམས་ཅད་ཀྱིས་ཆོས་གསན་པ་ལ་ཐུགས་རྩོལ་བསྐྱེད་དེ། སྡེ་
སྣོད་འཛིན་པ་ཆེན་པོ་རྣམས་དང་བཅས་པ་ལ། གཙོ་བོར་རྣལ་འབྱོར་ཡན་ལག་དྲུག་
པ་ཁ་གསུམ་དུ་གཙུགས(བཙུགས)ནས་གནང་།
དེ་ཡང་དམིགས་རིམ་རྣམས་ཐུགས་ཉམས་སུ་བསྟར་བའི་མངོན་སུམ་གྱི་ལམ་
ནས་དྲངས་ཤིང་། དེ་དག་གི་ངེས་པ་རྒྱུད་སེམས་འགྲེལ་དང་བཅས་པ། དཔེ་མེད་
འཚོའི་གཞུང་རྩ་འགྲེལ། གཞན་ཡང་རྒྱུད་དང་གྲུབ་ཆེན་གྱི་གཞུང་མང་པོ་དང་ཁྱད་
པར་འཕགས་པའི་རིམ་ལྔ་ས་ར་ཧའི་དོ་ཧ་སྐོར། མེ་ཏི་པའི་ཨ་མ་ན་སིའི་སྐོར་རྣམས་
ལོ་གཅིག་ཏུ་བསྒྲིགས་ཏེ། ཡིག་དོན་གྱི་བཤད་པ་ཕྲ་མོ་ཡན་ཆད་མཁས་པ་ལས་ཀྱང་
མཁས་པ་མགུ་བའི་ལེགས་བཤད་དུ་བསྩལ་བ་ན། ལུང་དང་མངོན་པར་རྟོགས་པས་
མཐོ་བའི་ཆེན་པོ་རྣམས་ཀྱང་། ཇི་ལྟར་ཆུ་འདོད་པའི་བྲམ་ཟེ་རིལ་བ་ཅན་དག་རྒྱ་
ཆེན་པོའི་ངོགས་སུ་ལྷགས་པ་བཞིན་དུ། གཏིང་མཐའ་མ་དཔོགས་ཤིང་། མངོན་པར་
ད་པས་ཀྱང་གདུངས་པས་གང་ནས་གང་གཅུ་ཞིང་ལོངས་སྤྱད་སྙམ་དུ་ཚོམ་ཚོམ་
དུ་གྱུར་པ་ལྟར་འདུག་པ་ཡིན་ནོ། །དེའི་ཚེ་གེགས་ཕྲན་ཚེགས་རེ་ཙམ་དང་
། འཆར་སྒོ་
མཚོ
25



ལོ་པཎ་གྱི་རྣམ་ཐར་ཕྱོགས་བསྒྲིགས།
སོགས་ཞུ་བར་བརྩམས་པ་ནས། ཛ་ནེ་ཛ་ནེ། ལབ་པ་མི་དགོས། འདི་ལྟར་བྱུང་འདུག་
པའི་རྒྱུ་རྐྱེན་འདི་ཡིན། ད་འདི་ལྟར་བྱས་པས་སྐྱོན་སེལ་ཞིང་ཡོན་ཏན་འདི་ལྟ་བུ་སྐྱེ་
བ་ཡིན་གསུང་བ་སོགས་ལན་ཅིག་མ་ཡིན་པར་མཐོང་བ་ན། དམ་པ་རྣམས་ལྟ་ཅི་སྨོས།
བདག་ལྟ་བུའི་བླུན་པོ་ཡང་རྡོ་རྗེ་འཆང་མངོན་སུམ་དུ་མཐོང་བ་ལས་བསྐལ་སྙམ་པའི་
མྱ་ངན་སྙིང་ཐག་པ་ནས་སངས་པ་ཡིན་ནོ། །
གཞན་ཡང་ཆོས་འདོད་པ་ཇི་སྙེད་འདུས་པ་རྣམས་སྐལ་བ་ཇི་ལྟ་བར་ཚིམ་པར་
མཛད་ནས། ལྷ་སར་ཐེགས། ལམ་དུ་གསང་ཕུར་སྤྱི་ཆོས་སོགས་གང་ལ་གང་འཚམ་
པའི་ཆོས་མང་པོ་གསུང་
། སྣེའུ་བས་ཞབས་ཏོག་ལེགས་པོ་བྱས་ཤིང་། ཇོ་བོའི་དྲུང་དུ་
མཆོད་པ་དང་སྨོན་ལམ་རྣམ་པར་དག་པ་གནང་། ཁྱད་པར་ཐང་འགའ་ཟུང་གི་རབ་
གནས་མཛད་པའི་ནུབ་མོ་རྣལ་འབྱོར་པ་བརྒྱ་ཕྲག་ཙམ་དང་ལྷན་ཅིག་ཏུ་ག་ཎ་ཙཀྲ་
བྱས༑ འཁོར་ལོའི་གཙོ་བོ་རྣལ་འབྱོར་པ་གཟི་བརྗིད་ཅན་ཐམས་ཅད་ལས་བོངས་ཆེ་
བ་གཅིག་འདུག་པ། ཀོ་ན་ཧོ་དགོངས་པ་ལ། ཧེ་རུ་ཀ་ཡིན་ཟེར་གསུང་། འདི་ནན་
ཏར་གནས་བཟང་། ས་མཱ་དྷི་བཟང་པོ་བཟང་པོ་འོང་
། ནི་མི་ཏ་མང་པོ་མང་པོ་ཡིན་
གསུང་། དེར་མང་པོ་གཅིག་གསུང་ངམ་སྙམ་ནས། གཞན་ཅི་འདྲ་བྱུང་ལགས་སམ་
ཞུས་པས། བྷོ་བྷོ་རྣལ་འབྱོར་པའི་མཐོང་སྣང་ཐམས་ཅད་ལབ་པ་མི་ཚར་གསུངས་
ནས་ཐུགས་དམ་ལ་བཞུགས་སོ། །
ཆོས་ཀྱི་རྗེ་བཀྲ་ཤིས་རྣམ་པར་རྒྱལ་བས་ཐོག་དྲངས་ནཱ་ལནྡ་པ་དཔོན་སློབ་
སོགས་མང་དུ་འདུས་པ་ལ་དབང་དང་གདམས་ཕྲན་མང་པོ་དང་
། ཕྱི་ལམ་གུང་ཐང་
སོགས་སུའང་དགེ་འདུན་མང་པོ་ལ་སྤྱི་ཆོས་གསུང་བ་སོགས་ཕྲིན་ལས་ཤིན་ཏུ་ཆེ། དེ་
ནས་བསམ་ཡས་སུ་ཕེབས་པ་ན། འདིའི་སྣ་ན་པ་ཏི་རྒྱ་གར་པ་ལ་ནན་ཏར་དགའ་བ་
26



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
འདུག །ངེད་རང་ལའང་བཟང་པོ་བྱེད། སྔར་བལ་པོ་ལ་ཕྱིན་པ་ནའང་ཞག་བརྒྱད་
ཙམ་སྐྱེལ་མ་ལ་ཕྱིན། ལམ་བཟང་པོ་ལ་སོགས་པའི་གྲོགས་ཨ་དྷི་ཀ་བྱེད་པ་ཡིན་གསུང་
།
དེར་བདག་པོ་ཆེན་པོ་ཡང་བསུ་བ་ལ་ཕེབས།
སླར་ཡང་ཡར་ཀླུངས་སུ་སྤྱན་དྲངས་ནས་ཞབས་ཏོག་དང་གུས་པ་རྒྱ་ཆེན་པོ་
མཛད། མ་ཧཱ་ཨ་དྷི་པ་ཏི་འདི་ནན་ཏར་སུ་བྷ་གི་ཡིན། ངེད་རང་དང་སྐྱེ་བ་སྔ་མ་ཞིག་
ལ་མ་ག་དྷར་དཔོན་སློབ་ཡིན་གསུངས་ནས་ཤིན་ཏུ་མཉེས། བཅུ་གསུམ་མའི་དཀྱིལ་
ཆོག་གི་རྩོམ་པ་ཞུས། གོང་ནས་དེ་དག་གི་འགྱུར་དང་ཕྱག་ལེན་སོགས་ཀྱང་ཞུས།
གཞན་ཡང་ཀྱེ་རྡོར་མེ་ཏི་ལུགས་གསང་འདུས་འཇམ་རྡོར། སྡོམ་པ་སོ་བདུན་མ།
གང་ན་བཞིའི་ཡེ་ཤེས་མཁའ་འགྲོའི་དབང་སོགས་དང་
། རིལ་བུ་རིམ་ལྔའི་བཤད་པ་
ཞིབ་མོ་སོགས་ཆོས་མང་པོ་གསུངས། ཐང་པོ་ཆེ་སོགས་སུ་འགྲོ་བ་མང་པོ་ལ་སེམས་
བསྐྱེད་དང་། རྩེས་ཐང་དུ་ཚོགས་པ་ལ་ཆོས་འབྲེལ། ཆེ་པ་དཔོན་གཡོག་བདེ་མཆོག་
གི་དབང་ལ་སོགས་པ་མདོར་ན་སྤྱི་སྒོས་གང་ལ་གང་འཚམས་ཀྱིས་གཞན་དོན་
མེད་ལྟ་བུ་སྐྱོ་དུབ་མེད་པར་མཛད། དེ་ནས་མྱུར་དུ་ཐེགས་པ་ལ་ཐུགས་ཐག་བཅད་
པ་ལ་སུས་ཀྱང་ཞུ་བ་འབུལ་མ་སྤོབས་པས། ཐམས་ཅད་ཀྱིས་འབུལ་བ་ཞབས་ཏོག་
གང་གྲུབ་མཛད། ཞལ་སྔ་ནས་ཀྱང་གང་ལ་གང་འཚམས་ཀྱི་གནང་བྱིན་གཏན་གྱི་
བདེ་བ་ལ་ཚིག་ཙམ་མ་ཡིན་པར་བཀྲི་བའི་ཞལ་བཀོད་བླང་དོར་གྱི་འཇུག་ལྡོག །ལུང་
བསྟན། ཐབས་མཁས་ཀྱིས་ཁྱབ་པར་སོགས་སོ་སོའི་བསམ་པ་ཚིམ་པར་གནང་ནས།
ཤིང་ཕོ་ཁྱིའི་ལོ་ཧོར་ཟླ་བདུན་པའི་ཚེས་བཞི་ལ་ཡར་ཀླུངས་ནས་བཏེག །བདག་
པོ་ཆེན་པོའི་ཕྱག་ཕྱིར་ལོ་ཆེན་འགོས་ལ་སོགས་པས་ཀྱང་མོན་འགར་བར་དུ་སྐྱེལ་
ཐུང་མཛད། དཔོན་སློབ་འབྲལ་མི་ཕོད་པ་ཙམ་དུ་ཐུགས་ལ་བཅགས་བཞིན་དུ། ཞབས་
27



ལོ་པཎ་གྱི་རྣམ་ཐར་ཕྱོགས་བསྒྲིགས།
ལ་ཕྱག་མཛད་དེ། སླར་བོད་དུ་ལན་གཅིག་ཅིས་ཀྱང་ཕེབས་དགོས་པའི་ཞུ་བ་ཕུལ་
ནས་ཕྱིར་ཐེགས། དེར་བདག་ཉིད་ཆེན་པོ་བསོད་ནམས་རྣམ་པར་རྒྱལ་བས་སྤྱན་
འདྲེན་ལ་ཕེབས། ལྷུན་གྲུབ་གླིང་དང་བྱམས་པ་གླིང་སོགས་སུ་རིམ་གྱིས་གདན་དྲངས།
སྦྱིན་པའི་བདག་པོ་རྣམས་ཀྱིས་མཆོག་ཏུ་གུས་པས་ཞབས་ཏོག་རྒྱ་ཆེན་པོས་བཏེག །
དུས་འཁོར་ཡོངས་རྫོགས་སོགས་ཀྱི་དབང་དང་གཞན་ཡང་བྱིན་རླབས་གདམས་པ་
སོགས་མང་པོ་དང་
། ཡུལ་མི་སྐྱ་སེར་ཕལ་ཆེ་བ་སེམས་བསྐྱེད་ལ་བཀོད།
ཁྱད་པར་བྱམས་པ་གླིང་པ་ཆེན་པོས་ཐོག་དྲངས་བདག་ཅག་རྣམས་ལ། ལྭ་ཡི་
པའི་རྫོགས་རིམ་སངས་རྒྱས་འཆར་བ། ཨཱརྱ་དེ་བས་མཛད་པའི་ཀྱེ་རྡོར་གྱི་རྫོགས་རིམ་
སྙིང་པོ་བརྒྱ་པ། རྗེ་ཉིད་ཀྱིས་མཛད་པའི་སྡོམ་པའི་དཀྱིལ་ཆོག་གི་དབང་བཞི་པ་ཟུར་
བཀོལ་རྣམས་མན་ངག་གི་ཚུལ་དང་སྦྱར་ནས་ལེགས་པར་གསུངས་ཤིང་སོ་སོར་
འགྱུར་ཡང་བགྱིས། དེ་བཞིན་དུ་གོང་དཀར། ཡར་འབྲོག་སྣ་དཀར་རྩེ་སོགས་སུ་
སྤྱན་དྲངས་ནས་གཡོ་མེད་པར་མཆོད་ཅིང་། སོ་སོའི་བསམ་པ་བཞིན་གྱི་ཆོས་མང་
པོ་གནང༌། ཁྱད་པར་སྣ་དཀར་རྩེར་དབང་བྱིན་རླབས་ཕག་མོའི་ཁྲིད་སོགས་དང་
།
བི་རཱུ་པཱཀླུའི་ལུགས་ཀྱི་འཆི་མེད་གྲུབ་པའི་གདམས་པ་གནང་
། འདི་ནི་བི་རཱུ་པའི་
དངོས་སློབ་བྲམ་ཟེ་ནག་པོ་ཞབས་ལ་གསན་པར་སྣང་ངོ༌
། །
གཞན་ཡང་བསྟོད་པ་རིན་པོ་ཆེའི་བཤད་པ་སོགས་གསུངས་ཏེ། དེའི་སྐབས་
ཤེད་དུ་བི་རཱུ་པའི་ཚེ་སྒྲུབ་ཀྱི་བརྒྱུད་པ་གང་ཡིན་ཞུ་བ་ལ། ཨུ་རུ་བཱ་པ་ལོ་ཀེ་ཤྭ་རའི་ལྷ་
ཁང་གི་ཁྱམས་སུ། རྣལ་འབྱོར་དབང་ཕྱུག་གྲུབ་ཆེན་པཱ་གྷ་ལ་དང་བཅས་པ་མཇལ།
དེ་དུས་ཐོབ་པ་ཡིན་ཏེ། ཁོང་དཔོན་སློབ་གཉི་ག་ལ་ཐོས་པ་ཆོག་གསུང་། དེ་ནས་རིན་
སྤུངས་པ་སྐུ་མཆེད་ཀྱིས་ཞབས་ཏོག་ཆེན་པོ་མཛད།
28



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཁྱད་པར་བྱམས་ཆེན་དུ་སྤྱན་དྲངས། དེའི་པོ་ཏ་ལ་ཞེས་པའི་གཟིགས་ཁང་ན།
དྲུང་དཔལ་རིན་པས་བཞེངས་པའི་བདེ་མཆོག་གི་གསེར་སྐུ་ཁྱད་པར་ཅན་དེས་
གཙོས་པའི་རྟེན་གསར་བཞེངས་མང་པོ་སྣང་བ་ལ་རབ་གནས་རྒྱས་པ་ཞུས། དེའི་སྟ་
གོན་གྱི་ནུབ་ཐུགས་དམ་ལ་བཞུགས་པ་ན། མཐོ་རིས་མི་ཡུལ་ས་འོག་རྣམས། །སྐད་
ཅིག་ལ་ནི་སྐུ་གཅིག་འགྱུར། །
ཞེས་བྱ་བའི་ཚུལ་གྱིས་སྲིད་པ་གསུམ་པོ་མཐའ་དག་གཟུགས་བརྙན་གྱི་རང་
བཞིན་གྱི་རྣམ་པ་ཐམས་ཅད་པའི་སྟོང་པ་ཉིད་དུ་འཆར་བཞིན་པ། མཆོག་ཏུ་མི་འགྱུར་
བའི་བདེ་བ་ཆེན་པོའི་ངོ་བོར་རོ་གཅིག་པར་སྐུ་ཉམས་སུ་བསྟར་བའི་ངང་ཉིད་དུ།
ཐིག་ལེ་ཆེན་པོའི་རོལ་པ་སངས་རྒྱས་ཀྱི་གཟུགས་བརྙན་གྱི་སྤྲིན་ནམ་མཁའི་མཐའ་
ཀླས་པར་གང་བའི་དབུས་ན། བཅོམ་ལྡན་འདས་འཁོར་ལོ་སྡོམ་པ་ཡུམ་དང་བཅས་
པ་ཞལ་ཕྱག་ཡོངས་རྫོགས་རྗེ་ཉིད་ཀྱི་སྐུ་ཚད་ལས་ཅུང་འཕགས་པ་སྙམ་བྱེད་པའི་
གར་བྱེད་བཞིན་དུ། ཨིནྡྲ་ནཱི་ལཱ་གྲ་སམྦྷི་རོ་ནཱི་ལ་ཀ་ཙཱ་གྲ་དྷིཀ །ཞེས་གླུར་ལེན་ཅིང་
(ཞིང་)འདུག །དེ་ནི་མཚན་བརྗོད་ཀྱི། ཟུར་ཕུད་བཟང་པོ་མཐོན་ཀའི་རྩེ། །སྐྲ་མཆོག་
མཐོན་ཀ་ཆེན་པོ་འཛིན། །
ཞེས་པ་དེར་སྣང་སྟེ་ཅི་ཞིག་གི་སཾ་ཀེ་ཏ་སྙམ་དུ་དགོངས་པ་ལ། ལྷ་མོ་དེ་ན་རེ།
ཨིནྡྲ་བདག་པོའི་དོན། ནཱི་ལ་ཆོས་ཀྱི་དབྱིངས། ཨ་གྲ་མཆོག །པད་གཙོ་བོ། ཙཱ་རོ་རྩེ་
མོ་སྟེ། ཆོས་ཀྱི་དབྱིངས་ཀྱི་བདག་པོ་མཆོག་གི་གཙོ་བོའི་རྩེ་མོར་ཕྱིན་པའི་བདེ་བ་ཆེན་
པོ་ནི་བཅོམ་ལྡན་འདས་འདིས་མཚོན་པ་ཉིད་དེ། ནཱི་ལ་ཀ་ཙཱ་གྲ་དྷཾཀ་ཞེས་པ། ཆོས་ཀྱི་
དབྱིངས་དེ་ཡང་སྐུ་མཆོག་སྟེ་གཙུག་ཏོར་གྱི་པད་མར་བརྟེན་པ་ལས། འཛིན་པ་སྟེ་
བརྟན་གཡོ་ཐམས་ཅད་ཁྱབ་པར་འཕྲོ་བ་ཞེས་བྱ་བའི་དོན་ནི་སངས་རྒྱས་ཀྱི་སྤྲིན་
29



ལོ་པཎ་གྱི་རྣམ་ཐར་ཕྱོགས་བསྒྲིགས།
ནམ་མཁའ་གང་བ་འདི་ཡིན་ནོ་ཞེས་ཟེར་ཞིང་
། ཡང་ཆོས་སྡེ་འདིའི་རྩེ་མོའི་གཙུག་
ལག་ཁང་གི་བཅོམ་ལྡན་འདས་ཀྱི་སྐུ་ནི་ཐམས་ཅད་ལས་མཆོག་ཏུ་ཡང་མཚོན་པ་
ཉིད་དང་སངས་རྒྱས་ཀྱི་གཟུགས་བརྙན་གྱི་སྤྲིན་འདིས་བཅུ་གསུམ་གྱི་བདག་ཉིད་
ཀྱིས་རྒྱ་ཆེར་དར་བར་འགྱུར་བའི་བརྡར་ཡང་ཤེས་པར་བྱ་བ་ཡིན་ཟེར།
ཡང་དེའི་ཉིན་ཙཀྲ་སམྦྷ་ར་དང་ཤ་ར་གང་དོན་ལ་འབྱོར་ཞུ་བ་སྐབས་དེར་
ཡང་ཅུང་ཟད་སང་པའི་རྐྱེན་གྱིས། གཟུགས་བརྙན་གྱི་སྤྲིན་ནམ་མཁའ་གང་བ་ འདི་
འཁོར་ལོ་སྟེ། ཐམས་ཅད་ཀྱང་སྙིང་རྗེ་ཆེན་པོར་སྡོམ་པ་ནི་བཅོམ་ལྡན་འདས་འདིའོ་
ཞེས་བརྡ་དོན་དུ་མར་སྨྲ་ཞིང་གི་ཏི་བྱེད་པ་ཡིན་གསུང་
། ཡར་འབྲོག་ན་གྲུབ་ཆེན་
མར་གྲགས་པ་དེ། སྐུ་མདུན་ན་དད་པ་གདུང་ཤུགས་དང་ཉམས་ཀྱི་རྣམ་པ་དུ་མ་བྱེད་
ཅིང་༑ རིན་སྤུངས་ཤེས་རབ་གསལ་བྱེད་གཏོང་བ་ཡིན་ཞེས་ཡང་ཡང་སྨྲ་ཞིང་འདུག་
པ་ལ་དགོངས་སམ། བྷི་ཊུ་ནི་ལབ་ལོབ་མང་པོ་ཟེར་བ་ལ་ཧེ་ཏུ་ཀིཉྩ་ཨཙྩེ་གསུང་
། དེ་
ནས་ནང་པར་རབ་གནས་དངོས་གཞི་མཛད་དེ། ཤིན་དུ(ཏུ)དགེ་མཚན་གྱིས་འཕགས་
པར་བྱུང་ངོ༌། །གཞན་ཡང་ར་ལྔར་བར་སྲིད་ལ་དངོས་སུ་ཕན་པ་མཛད། བ་དོའི་གཞི
བདག་ལ་དངོས་སུ་བཀའ་བསྒོ་མཛད་པ་སོགས་ངོ་མཚར་བ་མང་པོ་ཡོད་དོ། །
དེ་ནས་བསམ་གྲུབ་རྩེར་དྲུང་ཆེན་ནོར་བཟང་པ་འདི་ཕྱིའི་བཞེད་པ་མང་པོ་ཞུ་
བ་ལ། ཞི་བའི་སྲེག་བླུགས་ཀྱི་ཐབས་མཁས་སོགས་ཀྱིས་ཕན་པ་དུ་མ་མཛད་དེ། དེ་ལོ་
སྐུ་དོག་ཤིན་དུ(ཏུ)ཆེ་བ་ཡིན་གསུང་བ་ལ་མི་འཇིགས་པ་སྩལ(བསྩལ)ནས། སེང་གེ་
རྩེ་ནས་བོ་དོང་ལ་བརྒྱུད་དེ་བྱང་དུ་ཕེབས། དབང་བསྐུར་དང་ཆོས་མང་དུ་གསུངས།
བདག་ལ་སྙིང་པོ་བརྒྱ་པའི་འགྲེལ་པ་ཧེ་རུ་ཀ་དེ་བས་མཛད་པའི་བཤད་པ་དང་
།
ཏོག་རྩེ་པའི་བདག་སྒྲུབ་པའི་མན་ངག་སོགས་གནང་
། བྱང་པས་དད་གུས་དང་ཞབས་
30



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཏོག་དཔག་ཏུ་མེད་པ་དང༌། ཁྱད་པར་ལྡོལ་ཁའི་བར་གྱི་ཞབས་ཏོག་གི་ལྷོ་པ་ལ་ཞལ་
ཏ་མཛད། གང་དང་གང་དུ་ཕེབས་པའི་ལམ་ཐམས་ཅད་དུ་གཞན་ཕན་ཤིན་ཏུ་ཆེ་བ་
སྔར་གྱི་ལུང་བསྟན་ཁོ་ན་ལྟར་བྱུང་ཞིང་
། ཕུང་སེ་ལ་ཞེས་པའི་ལ་གྲང་ཉེན་ཤིན་དུ(ཏུ)
ཆེ་བའི་འདབས་སུ་ཁ་བའི་རྒྱུད་ཆེན་པོས་གནོན་པར་བྱུང་བ་ལ། གཏོར་མ་དང་ཏིང་
ངེ་འཛིན་གྱི་འཇུག་པ་གཏང་བ་ཙམ་གྱིས་ཞི་བ་སོགས་རྨད་དུ་བྱུང་བའི་མཛད་པ་ཇི་
སྙེད་ཅིག་ཡོད་དོ། །
དེ་ནས་ཆུ་བར་དུ་ཕེབས་མནྡྲ་སྠཱ་ན་བྷ་ལ་བྷ་ལ་གསུང་། ཤིན་ཏུ་མཉེས་པར་
འདུག །དེར་ག་ཎ་ཙཀྲ་ཅིག(ཞིག)བཤམས་པས། གནས་འདིར་ག་ཎ་ཙཀྲ་ཨ་ཏི་
མུཀྟི་ཧོ། ཁྱེད་རང་སུ་བྷ་གི་ཡིན་གསུང་། ནང་པར་ག་ཎ་ཙཀྲ་མ་ཧཱ་ཕ་ལ། ཌཱ་ཀི་ནཱི་
ཐམས་ཅད་དགའ་བ་དགའ་བ་བྱུང༌
། ཌཱ་ཀི་ནཱི་བཅུ་ཙམ་ཡོད། བི་ཙི་ཏུ་གཱི་ཏི་ཧྥུ་ཀ་རོ་
གསུང་ཞིང་། ཚེ་རིང་མ་ཕྱོགས་ཀྱི་ནམ་མཁའ་ལ་བརྡ་མཛད་ཅིང་འདུག །
གཞན་ཡང་ག་ཎ་ཙཀྲ་མང་པོ་མང་པོ་བྱུང་གསུང་སྟེ། ཚེ་རིང་མས་ཕྱིར་ལམ་
མཇལ་བར་ཞུས་པ་དེར་སྣང་ངོ༌
། །དེ་ནས་ཚོང་དུས་གདིང་མར་ཕེབས། ཁྱོད་ལ་འདི་
ཤིས་པ་ཡིན་གསུངས་ནས། ཕག་མོ་ཤེས་རབ་གསལ་བྱེད་གནང་
། གཞན་ཡང་བླང་
དོར་གྱི་རིམ་པ་སོགས་ཡི་དམ་དུ་བྱ་བ་མང་པོ་ཞིག་མས་རང་གི་བུ་ལ་བྱ་བ་ལས་ཀྱང་
ཆོས་ལྷག་པར་སྩལ(བསྩལ)ཏེ། འདི་མན་ལ་ཁྱོད་རང་འགྲོ་བ་མཚན་མ་བཟང་པོ་མེད་
པས་ཕྱིར་ལོག་གསུང་
། དེར་ཞབས་ཀྱི་པད་མར་ཕྱག་བྱས་ཏེ། རེ་ཞིག་ཆུ་བར་དུ་
གདན་འདྲེན་པ་རྣམས་ཀྱི(ཀྱིས)སྒུག་སྡོད་བྱས། དྲུང་ལོ་ཙཱ་བ་དང་། བདག་གི་གྲོགས་
འགའ་ཤས་ཤིག་གིས་ཏེ་མལ་བར་དུ་ཕྱག་ཕྱིར་ཕྱིན། རྨི་ཤང་དང་ཏེ་མལ་གྱི་མོར་མི་
རྣམས་ཀྱིས་ཞབས་ཏོག་ཡང་དག་པ་སྔར་བཞིན་བྱས། དེ་ནས་ཁོ་པོན་རཱ་ཛའི་སྤྱན་
31



ལོ་པཎ་གྱི་རྣམ་ཐར་ཕྱོགས་བསྒྲིགས།
འདྲེན་པ་རྣམས་ཀྱིས་ས་མཚམས་སུ་སླེབ། ཁོ་པོན་དུ་སྤྱན་དྲངས། ཁྱེད་རང་བོད་
ཐམས་ཅད་ཀྱི་ལྷ་ཡིན། རཱ་ཛ་ཐམས་ཅད་ཀྱི་གུ་རུ་ཡིན། ངེད་རང་གི་ཡུལ་དུ་དམ་
བཅས་པ་ལས་མི་གཡོ་བར་བྱོན་པ་ནན་ཏར་བཟང་པོ་ཡིན་ཟེར་ནས། ཞབས་ཏོག་
བཟང་པོ་བྱས། དེ་རང་ཡེ་རང་གི་སློབ་མ་རྣམས་ཀྱིས་བསུས་ཏེ། དཔལ་གོ་བི་ཙནྡྲར་
ཕེབས། ཐམས་ཅད་ཀྱང་ཆོས་དང་ཟང་ཟིང་གིས་ཚིམ་པར་མཛད་དེ། སླར་ཡང་ཆུ་
སྟོད་ཟླ་བ་ལ་ཤིང་ཀུན་གྱི་པཱུ་ཛ་ལ་ཞག་ཤས་རེ་ཐེགས་པ་མ་གཏོགས། གཟིམས་ཁང་
ལས་ཕྱིར་མི་འདའ་བའི་སྒྲུབ་པའི་དམ་བཅའ་བརྟན་པོ་མཛད། ཕྱི་ནས་ཤིང་ཀུན་ཏུ་
ཐེགས་པའང་གཤོལ་ནས་ལོ་འགའ་སོང་སྣང་ངོ༌
། །
དེར་བོད་པ་རྣམས་ཀྱིས་ཕུལ་བའི་གསེར་རྣམས་རིམ་གྱིས་འབྲས་སུ་བསྒྱུར་ནས།
ཡུལ་དེའི་སློང་མོ་བ་ཐམས་ཅད་ཀྱི་ནར་མའི་འཚོ་བ་སྦྱོར་བའི་ཚུལ་བཟང་པོ་
བཙུགས། ད་ལྟའི་བར་དུ་མ་ཆད་པར་མཛད་ཅིང་། དེ་ཡང་སྔ་དྲོ་རོལ་མོ་བ་སོགས་
ཕལ་ཆེ་བ་ཚོགས་པ་ལ་གནང་།
དེ་ནས་ཉི་མ་མ་ནུབ་བར་དུ་སུ་ལ་ཡང་གནང་གི་འདུག་སྟེ། ནམ་མཁའ་མཛོད་
ཀྱི་ཏིང་ངེ་འཛིན་གྱི་ཆོ་འཕྲུལ་རླབས་པོ་ཆེར་ཁུམས་སོ། །ནང་པ་རྣམས་ཀྱིས་རང་རེའི་
སྤུང་ཚུལ་བཟང་པོ་འདི། ཕྱི་རོལ་པའི་ཛོ་ཀི་སོགས་སུ་ཡིན་ལ་གནང་བ་འདི་བས།
ནང་པར་གཏོགས་པ་རྣམས་འབའ་ཞིག་ལ་གནང་ན་བསྟན་པ་ལ་ཕན་ཞུས་པས། ཧ་
མི་སྐྱེ་འགྲོ་ཐམས་ཅད་ཧེ་རུ་ཀར་ཤེས་པའི་རྣལ་འབྱོར་པ་སྦྱིན་ཡུལ་ལ་རིས་འབྱེད་པ་
མ་ཡིན་གསུང་
། ཞོགས་པའི་ཆ་ལ་ཆོས་གསུང་བ་སོགས་མཛད་དེ། ཉི་མ་འབོལ་དྲོས་
ཙམ་ལ་སློང་མོ་བའི་འདུ་བ་ཆེ་བ་དེ་གྱེས་འཕྲལ་གསོལ་གྱི་ཐ་སྙད་ཙམ་དེ་གྲོལ་ནས།
ཤིན་ཏུ་གལ་ཆེ་བའི་དབང་དང་ག་ཎ་ཙཀྲ་རེ་ཙམ་ཕྱི་དྲོ་གནང་བ་སྲིད་མཐའ་མ་
32



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
གཏོགས་དུས་ཐམས་ཅད་དུ་བསམ་གཏན་གྱི་ཁང་པར་རྡོ་རྗེའི་སྐྱིལ་མོ་ཀྲུང་གཅིག་
གིས་འདའ་བར་མཛད་པ་ནི། སྒྲུབ་པའི་བསྟན་པ་ལ་སུས་ཀྱང་འགྲན་དུ་མེད་པའི་
རྣམ་པར་ཐར་པ་བླ་ན་མེད་པར་སྣང་ངོ༌། །
གྲོང་ཁྱེར་བ་རྣམས་ཀྱང་ཤིན་དུ(ཏུ)གུས་པར་བྱེད་ཅིང་
། ཁྱད་པར་སྦྱིན་བདག་
དང་སློབ་མར་གཏོགས་པ་ཕལ་ཆེ་བ་ནང་རེ་བཞིན་ཞབས་ལ་ཕྱག་བྱེད་པ་དང་
། རྗེ་
ཉིད་ཀྱི་སློབ་མ་མ་ག་དྷའི་པཎྜི་ཏ་ཆེན་པོ་ཨཱ་དི་ཏུས་མཛད་ནས་ཕུལ་བའི་བསྟོད་པ་
རིན་པོ་ཆེ་བདུན་པ་སོགས་བསྟོད་པ་མང་པོ་འབུལ་བ་དང་
། ཞབས་ལ་ཕྱག་བྱེད་པ་
མ་ཚར་བར་ང་རང་ཟ་མ་མི་ཟ་བ་ཡིན་ཟེར་བའི་དམ་བཅའ་བྱས་པའང་མང་པོ་སྣང་
།
ཆོས་ཀྱང་སྒྲའི་ཆ་ཤས་དང་། མཚན་ཡང་དག་པར་བརྗོད་པ་དང༌། དབང་མདོར་
བསྟན་སོགས་ཀྱི་བཤད་པ་གང་ལ་གང་འཚམས་དང་
། མན་ངག་ཅི་རིགས་སུ་གནང་
བ་སོགས་ནི་མང་དུ་སྣང་ཞིང་། འཆད་ཉན་གྱི་སྤྲོས་པ་ཆེ་བ་ནི་བསམ་གཏན་པའི་
ཀུན་དུ(ཏུ)སྤྱོད་པ་འབའ་ཞིག་ལྷུར་མཛད་པ་ཉིད་ཀྱིས་བཏང་སྙོམས་སུ་མཛད་པ་
སྣང་ངོ༌། །
དུས་ཕྱིས་རྣལ་འབྱོར་དབང་ཕྱུག་དང་ཇི་ཙམ་མཇལ་ཞུས་པས། ཤིང་ཀུན་ཏུ་པུ་
ཛ་ལ་ཕྱིན་པའི་ཉིན་ཅིག(ཞིག) །ངེད་རང་གི་མདུན་ན་ཁར་ཞོང་སྟེགས་བཅས་ཤིག་
ཡོད་པའི་སྟེང་དུ། སྐུ་བོངས་ཤིན་དུ(ཏུ)རིང་བ་རས་འགའ་སེར་པོ་བླ་གོས་སུ་བསྣམས་
པ་ཅིག(ཞིག)བཞེངས་ནས་འདུག །སཾ་ཀེ་ཏ་མང་པོ་མཛད་པ་ཡིན། མྱུར་བར་ལངས་
ནས་ཕྱག་བྱས། རང་གི་བསྟན(སྟན)ལ་བཞུགས་སུ་གསོལ་བས། རེ་ཤིག(ཞིག)བཞུགས་
ཏེ་ཨཱརྱ་ནཱ་གཱརྫུ་ནའི་ལུགས་ཀྱི་ཆོས་གསུངས་པ་ཡིན་གསུང་
། བདག་ཅག་དོན་ཆུང་
རྣམས་ཀྱི་ངོར་ཉི་ཚེ་ཙམ་གསུང་བར་བས་ཀྱི། སྐབས་གཞན་དུ་ངེད་རང་ཆོས་གང་
33



ལོ་པཎ་གྱི་རྣམ་ཐར་ཕྱོགས་བསྒྲིགས།
སྟོན་པ་ཐམས་ཅད་ཤ་བ་ར་པཱ་ད་མ་ཐོས་པ་ཆོག་གསུང་བ་དང་
། ངེད་རང་གི་བྱ་བ་
ཐམས་ཅད་གུ་རུ་ཨཱཛཱ་ཡིན་གསུང་བ་དང༌། གཞན་ཡང་ཆོས་ཀྱི་འཕྲོས་ལ་གསུང་བ་
སོགས་གང་ལ་བརྟགས་ཀྱང་། རྣལ་འབྱོར་དབང་ཕྱུག་དང་ནམ་བཞེད་བཞེད་མཇལ་
ཆོག་པར་གདོན་མི་ཟ་བར་སྣང་ངོ༌
། །
ཡང་ལན་ཅིག །སྐུའི་གནས་སོགས་ཀྱི་རྩ་གནས་ཐམས་ཅད་དུ་ཚ་བྲབ་ཀྱི་ཉམས་
བྱུང་༑ ས་མཱ་དྷི་བྱས་པ་ན་ས་ཧ་ཛ་སུ་ཁ་ཡིན། ཅི་ཞིག་ན་ཏིང་ངེ་འཛིན་གྱི་ངང་ན།
སྐུ་འཁྲིས་སུ་མི་ཅིག(ཞིག)ཡོད་པ་སྙམ་བྱེད། དེར་གཟིགས་པས་རྣལ་འབྱོར་པ་མཆོག་
ཏུ་གཟི་བརྗིད་ཆེ་བ་རས་སེར་པོའི་བླ་གོས་ཕྲག་པར་འཕྱང་བ། ལག་ན་བུམ་པ་ཐོགས་
པ་ཅིག(ཞིག)སྣང་
། ཀོ་ན་ཧོ་དགོངས་པ་ན། དེས་མཁྱེན་ནས་ལུ་ཡི་པ་ཧོ་གསུང་
། དེར་
བསྟན(སྟན)ལས་བཞེངས་ནས་ཕྱག་མཛད་དེ། རང་གི་སྟན་ལ་བཞུགས་སུ་གསོལ་བ་ན།
རྩའི་གནས་ན་ཆེ་བའི་ཟུག་རྔུ་ཡོད་དམ་གསུང༌
། ཀིཉྩ་ཨཙྪེ་ཞུས་པས། བུམ་པ་ལ་
སྔགས་བཏབ་ནས་གནང་བས་གྲོལ་བ་ཡིན་གསུང་ཞིང་བཞད་ཀྱིན་སྣང་སྟེ། རྣལ་
འབྱོར་དབང་ཕྱུག་ལུ་ཡི་པས་སྩལ(བསྩལ)བའི་སྔགས་ཆུ་འདི་སྔགས་རྒོད་ཅིག་དང་
ཆུ་རྒོད་ཅིག་ཡིན་པར་ཤེས་པར་བྱ་བ་ཡིན་ནོ། །
ཡང་ལན་ཅིག །དམིགས་པ་མེད་པའི་སྙིང་རྗེ་ཆེན་པོ་རིས་མེད་པའི་སེམས་ཅན་
གྱི་ཁམས་ལ་མཉམ་པར་འཇུག་པ་ཆེས་ལྷག་པར་འཁྲུངས་པའི་རྐྱེན་གྱིས་འཕགས་པ་
སྤྱན་རས་གཟིགས་དབང་ཕྱུག་གི་སྐུ་གསུང་ཐུགས་ཀྱི་གསང་བ། ཟ་མ་ཏོག་བཀོད་པའི་
མདོ་དང་མཐུན་པར་གཟིགས་པ་ལས་བརྩམས་ནས། དེ་དང་རྗེས་སུ་མཐུན་པའི་
འཕགས་པའི་བསྟོད་པ་རིན་པོ་ཆེའི་ཕྲེང་བ་ཞེས་བྱ་བ་སྟག་རྣམ་པར་རྩེན་པ་ལ་སོགས་
པའི་སྡེབ་སྦྱོར་གྱིས་བཅིངས་པ་དེ་མཛད་པར་སྣང་སྟེ། འདི་དེང་སང་བལ་པོ་རྣམས་
34



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ལ་ཤིན་ཏུ་དར་བར་ཡང་འདུག་གོ། །
དེ་ནས་ནམ་ཞིག་ལྷོ་ཕྱོགས་ཛདྨ་མའི་ཡུལ་ནས་སྒྲ་ཤིན་དུ(ཏུ)མཁས་པ་ཤེས་
པའི་ཕྱི་རོལ་པ་གཅིག་ཁོ་པོན་གྱི་སྲས་པོའི་སློབ་དཔོན་ལ་བོས། དེས་རང་ཉིད་མཁས་
པའི་ང་རྒྱལ་གྱིས་རྩོད་པར་བསམས་ནས་སྐུ་མདུན་དུ་འོངས། དྲི་བ་མང་པོ་ཞུས་
འདུག་པ། རིམ་གྱིས་སྤོབས་པ་དང་བྲལ་བར་མཛད་པ་ལས། དེས་ཁོ་པོན་ལ། ཁྱེད་
རང་གི་ཡུལ་ན་འདི་ལྟ་བུའི་མཁས་པ་འདུག་པ་ལ་མི་སློབ་པར། ང་འབོད་པ་ཅི་བྱེད།
རྒྱ་གར་ནའང་འདི་ལྟ་བུའི་མཁས་པ་དཀོན། རང་གི་ཡུལ་གྱི་མཁས་པ་མི་ཤེས་པ་
ཁྱེད་རང་ངོ་ཚ། ད་ནི་བཀུར་སྟི་ཆེན་པོ་རིགས་ཟེར་བ་ཚོགས་པར་སྨྲས་འདུག་ཅིང་
།
ཁོ་རང་ཀྱང་(ཡང་)ཤིན་དུ་(ཏུ)དད་ནས་སྐུ་མདུན་དུ་ཡང་ཡང་འོངས། སྒྲའི་དཀའ་
གནས་མང་པོ་ཞུས་ནས་ཟིན་བྲིས་བྱས། ཞལ་སྔ་ནས་ཀྱང་དགྱེས་པོ་བྱུང་འདུག་སྟེ།
དེའི་སྟོབས་ཀྱིས་ཁོ་པོན་ཤིན་ཏུ་མཐོང་ཆེ་བ་དང་དད་གུས་སུ་སོང༌
། ཁོ་རང་གི་སྲས་
རྣམས་འཕགས་པའི་བསྟོད་པ་རིན་པོ་ཆེའི་ཕྲེང་བ་འཛིན་བཅུག་ནས། བྷུགཾ་ཡ་ཛེ་
ལ་འདོན་པ་སོགས་བྱེད། ཤིང་ཀུན་གྱིས་གཙོས་པའི་ནང་པའི་རྟེན་རྣམས་ཀྱི་པཱུ་
ཛ་སོགས་ལ་དོ་དམ་ཆེན་པོ་རང་དུ་སོང་བ་ཡིན་ཟེར། ཕྱི་རོལ་པ་དེ་ཟེར་བ་བཞིན་
ཡུལ་དབུས་དང་ནུབ་ཕྱོགས་སོགས་ནས་བལ་པོ་ཕན་ན། པཎྜི་ཏ་མཐུན་སྣང་གྲུབ་པ་
དིང་སང་ཞལ་སྔ་ནས་ཁོ་ནར་འདུག་པས། ཁ་ཆེ་ཁྲི་བརྟན་གྱི་རྒྱལ་པོས་ཀྱང་བསྟན་
པ་འཛུགས་པས་ཅིས་ཀྱང་ཕེབ་དགོས་པའི་ཞུ་བ། གློ་བོ་ལ་བརྒྱུད་ནས་ཁོ་རང་
ང་གཉི་
གའི་གདན་འདྲེན་འབུལ་བ་དང་བཅས་པ་ལོ་སྦྲེལ་དུ་བྱུང་སྣང་ངོ༌
། །
དེ་ནས་གཞན་དོན་ཕུན་སུམ་ཚོགས་པའི་རྟེན་འབྲེལ་གྱི་སྒོ་གཟིགས་པ་ལས། རྗེ་
བཙུན་མ་སྒྲོལ་མའི་གསེར་སྐུ་རྒྱུན་བཟང་པོ་དང་བཅས་པ་མཆོག་ཏུ་ལེགས་པ། སྔར་
35



ལོ་པཎ་གྱི་རྣམ་ཐར་ཕྱོགས་བསྒྲིགས།
་གཟུགས་
གྱི་རྡོ་རྗེ་འཆང་གི་སྐུ་ལས་ཅུང་ཟད་དམའ་བ་སྙམ་བྱེད་པ་ཞིག་བཞེངས་པ་གནང་
འདུག །དེའི་རབ་གནས་མཛད་པའི་མོད་ཉིད་ལ། སྐུ་དེ་བཅོམ་ལྡན་འདས་མ་དངོས་
སུ་གཟིགས་ཏེ། བཞད་པའི་སྒྲས་སྲིད་པ་གསུམ་པོ་གང་བ་སྙམ་བྱེད་པ་ཞིག་བྱུང་
། ཅི་
ཞིག་གི་བརྡ་ཡིན་སྙམ་དུ་དགོངས་པ་ན། བྷོ་བྷོ་ཀུ་ལ་སུ་ཏྲ་ཤེས་པར་གྱིས་ཤིག །ཁྱོད་
ཀྱི་གཞན་གྱི་དོན་ནི་གཞན་ལ་རག་མ་ལས་པ་ཉིད་དེ། ཁྱོད་ཀྱིས་དངོས་སུ་ཡང་དག་
པའི་ལམ་ལ་རྗེས་སུ་གཟུང་བ་རྣམས་ནི་སྐྱེ་བ་བདུན་གྱི་མཐར་ཐུག་པས་འདོད་པའི་
དངོས་གྲུབ་ལ་སྐལ་པ་བཟང་པོར་འགྱུར་ལ། ལམ་དང་འབྲེལ་བ་ལས་ཀྱང་ཡང་དག་
པའི
སྐལ་བ་ཅན་དང་། དེའི་དོན་ཅན་གྱི་ཁོ་མོའི་གཟུགས་བརྙན་འདི་མཐོང་བ་ཙམ་
གྱི(གྱིས)སེམས་ཅན་དེ་དག་ཀྱང་ངན་སོང་དུ་ལྟུང་བར་མི་འགྱུར་རོ། །ཁོ་མོའི་
བརྙན་འདིས་མ་འོངས་པ་ན་ཡུལ་འདིར་སངས་རྒྱས་ཀྱི་བྱ་བ་བྱེད་པར་འགྱུར་རོ། །ཞེས་
དངོས་སུ་བཀའ་སྩལ་བར་སྣང་སྟེ། སྐུ་དེ་མཐོང་བ་ཙམ་གྱིས་སྣང་བ་འགྱུར་འགྲོ་བ་
ཞིག་འདུག་གོ། །
དེ་ནས་བཀའ་ལུང་སྔ་ཕྱིར་ཡོད་པ་ལ་བརྟེན་ནས། ཤིང་མོ་བྱ་ལོའི་དགུན་བདག་
གྲོགས་མཆེད་འགའ་ཤས་ཀྱིས་ཞབས་དྲུང་དུ་ཕྱག་འབུལ་བ་ལ་ཕྱིན། ལམ་ཤར་ངོས་
ལ་ཤོག །བར་ཆད་མི་འོང་གསུང་བ་བྱུང་བ་ཉིད་ཡི་དམ་དུ་བགྱིས་པས་བདེ་བར་རྡོལ།
ངེད་རྣམས་ཁོ་པོན་དུ་སླེབ་པའི་ཉིན་སྐད་ཆ་སོགས་ནི་གསན་དོན་མེད། དེ་རིང་ཙམ་
པུ་ཎྱ་སཱ་ག་ར་དཔོན་སློབ་ཀྱང་སླེབ་པ་སྲིད་པས་ལྟོས་ཤོག་གསུང་བ་ཡིན་ཟེར། བླ་མ་
ཨ་བྷ་ཡཱ་ཀ་ར་གྲོགས་མཆེད་ཀྱང་གནང་བྱུང་
།
དེ་ནས་སྐུ་མདུན་དུ་ཕྱིན་པ་ན་ཚ་སྒོ་ཅན་གྱི་ཞིང་ངན་པ་ལྟ་བུའི་རྒྱུད་ལའང་
བྱིན་རླབས་ཀྱི་ཆར་གྱིས་བརླན་པར་མཛད་དེ། མཆོག་ཏུ་གཉེན་གཤིན་པས་དགྱེས་
36



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
བཞིན་དུ་ཐུགས་རྗེས་ཚད་མེད་པ་བཟུང་། རྣལ་འབྱོར་ཡན་ལག་དྲུག་པ་སྙིང་པོར་
དྲིལ་བ་གཅིག(ཞིག)གིས་གཙོས་པའི་གདམས་ངག་དང་དབང་ལ་སོགས་པ་སྤྱི་དགོས་
སུ་བསམ་པ་ཚིམ་པར་གནང་། སྐབས་ཤེད་དུ། ཤཱནྟ་པུ་རི་ན་ཝཱ་གཱི་ཤྭ་ར་ས་མཱ་དྷི་བྱེད།
ཨུགྒ་མ་པརྦ་ཐ་ལ་བ་དན་ས་མཱ་དྷི་བྱེད། ངེད་རང་འདི་ན་སཱ་མ་དྷི་བྱེད་པ་ཡིན། ཁྱེད་
རང་ཡང་ཤཱནྟ་པུ་རིར་སོང་
། ག་ཎ་ཙཀྲ་གྱིས་གསུང་། དེར་ཐུགས་རྗེ་ལ་བརྟེན་ནས་
བྱིན་རླབས་ཀྱི་མཚན་མ་ཅུང་ཟད་བྱུང་བའི་ནང་པར་ཆོས་ཉན་དུ་ཕྱིན་པ་ན། ཞལ་
འཛུམ་པ་དང་བཅས་པས་ཕྲན་ཚེགས་དེ་རྣམས་ཀྱང་མཁྱེན་པའི་བཀའ་ལུང་མང་པོ་
གནང་བྱུང་ངོ༌
། །
ཡང་རྣམ་པར་ཐར་པ་འགའ་རེ་གསུང་བའི་མོད་ལ། ངེད་ལ་རྣམ་པར་ཐར་པ་
མང་པོ་མེད། ནང་གི་བཛྲ་ས་ཏྭ་དྲན་ཙམ་བྱེད། ས་མཱ་དྷི་བྱེད་ཡིན། ས་ཧ་ཛ་སུ་ཁ་མི་
བྱེད་ཡིན་ས་ཧ་ཛ་སུ་ཁ། འོན་ཀྱང་ས་མཱ་དྷི་འབའ་ཞིག་བྱེད་ཡིན་གསུང་སྟེ། མཉམ་
པར་གཞག་དང་མ་གཞག་པ། །གང་ལ་འདི་དག་ཐམས་ཅད་མེད། །དངོས་དང་དངོས་
མེད་རྣམ་སྤང་(སྤངས)པ། །རྣལ་འབྱོར་པ་ནི་ཟུང་འཇུག་གནས། །དྲན་དང་དྲན་
མིན་ལས་གྲོལ་ཞིང་
། །རྟག་ཏུ་འབྱུང་བའི་མཚན་མ་ཅན། །རྣལ་འབྱོར་པ་ནི་འདོད་
བཞིན་སྤྱོད། །ཟུང་འཇུག་རིམ་པ་ལ་གནས་པའོ། །ཆགས་དང་ཆགས་མེད་ལས་གྲོལ་
ཞིང་༑ །མཆོག་ཏུ་དགའ་བའི་གུས་དང་ལྡན། །འཁོར་བ་སྲིད་དུ་གནས་བྱེད་པ། །
ཟུང་འཇུག་རྣམ་པར་སྒོམ་པ་འོ། །ཞེས་འབྱུང་བའི་དོན་དུ་སྣང་ངོ༌
། །
ང་གཉིད་འཐུག་འོད་གསལ་དང་
། རྨི་ལམ་སྒྱུ་མར་སྦྱང་བའི་མན་ངག་གསུང་
བ་ན། གཉིད་ལོག་སད་པ་ཞེས་འདི་ལས། །གཉིས་ཀྱི་གནས་སྐབས་རྣམ་སྤངས་པ། །
རྨི་ལམ་སད་པ་རྣམ་པར་བྲལ། །ཟུང་འཇུག་བསྟན་པར་བརྗོད་པ་ཡིན། །
37



ལོ་པཎ་གྱི་རྣམ་ཐར་ཕྱོགས་བསྒྲིགས།
ཞེས་པའི་ས་སྐྲྀ་ཏ་གསུངས་ནས། ངེད་རང་གི་འདི་ལྟར་བྱེད་ཡིན་གསུང་
། ཡང་
དངོས་གྲུབ་ཀྱི་ཉེ་རྒྱུ་སྤྱོད་པ་ལ་བློ་སྦྱང་བའི་མན་ངག་གསུང་བ་ན། ངེད་རང་སྤྲོས་པ་
ཅི་ཡང་མི་བྱེད། དུས་རྟག་ཏུ་ས་མཱ་དྷི་བྱེད་ཡིན་ཞེས་དང་། ཡོ་ག་ཙརྱ་ཨེ་ཀོརྦ་ཞེས་
གསུང་སྟེ། ཟུང་འཇུག་གོ་འཕང་ལ་གནས་པའི། །སློབ་བཞིན་པ་ཡི་རྣལ་འབྱོར་ཆེ། །
ཟུང་དུ་འཇུག་པ་སྒོམ་གྱུར་པ། །སྤྱོད་པའང་དེ་དང་གཉིས་སུ་མེད། །ཅེས་གསུང་པ་
དེ་ཡིན་པར་སེམས་སོ། །
ཡང་འཕྲོས་ཤིག་ལ། མི་མ་ཡིན་པའི་འགྲོ་བ་པ་རྣམས་ཀྱི་དོན་ཇི་ལྟར་མཛད་
ཞུས་པས། གྲོང་ཁྱེར་འདི་ན་གནས་པའི་ཀླུའི་རྒྱལ་པོ་མ་ཎི་ཀུ་མཱ་ར་སོགས་ལ་ཆོས་
སྟོན་པ་ཅི་རིགས་སུ་བྱེད་པ་ཡིན་གསུང་
། འདི་ནི་དགྲ་བཅོམ་ལྔ་སྡེས་བསླབ་པའི་
གནས་ལ་བཀོད་ནས་བལ་ཡུལ་གྱི་གཞི་བདག་བྱེད་པར་གྲགས་འདུག་གོ། །ཡང་བལ་
པོར་སླར་ཕེབས་ནས་ཐུགས་དམ་གྱི་ལྷ་ཇི་སྙེད་ཞལ་གཟིགས་ཞུས་པས། ནམ་མཁའ་
ལ་ལྟ་སྟངས་མཛད་དེ། ཁྱེད་རང་ཅི་བྱེད་འདི་ན་དེ་བ་ཡིན། འདི་ན་དེ་བ་ཡིན། སརྦ་
དེ་བ་ཡིན་གསུང་ཞིང་ཕྱག་མཛུབ་ཀྱི་བརྡ་མཛད་ཅིང་སྣང་སྟེ། ཁྲོ་བོ་སངས་རྒྱས་ལྷ་
མོ་དང་བཅས་ངེས་པར་རོ་ཡི་རྡོ་རྗེ་རྣམས་དང་ས་ཡི་སྙིང་པོ་སོགས། །རབ་ཏུ་དགའ་
བའི་ཐུགས་རྣམས་རྣལ་འབྱོར་པ་ལ་གྲུབ་པའི་དུས་སུ་ནམ་མཁའ་ལ་ནི་མངོན་སུམ་
འགྱུར། །ཞེས་བྱ་བའི་ཚུལ་གྱིས་དག་པའི་སྣང་བ་རབ་འབྱམས་མངོན་དུ་མཛད་པའི་
རྣལ་འབྱོར་པ་ལ། བདག་གི་ཞུ་བ་དེ་ཅི་འདྲ་སྙམ་དུ་བདག་ཉིད་ལ་བྱིས་པ་ལས་ཀྱང་
བྱིས་པར་ཁུམས་སོ། །
ཡང་ཙ་ཏུརླུ་ཁ་མ་ཧཱ་ཀཱ་ལའི་སྔགས་རིང་སོགས་གསུང་བའི་འཕྲོས་ལ། འདི་སུ་
ལ་གསན་ཞུས་པས། ཤ་བ་ར་པཱ་ད། ཙཀྲ་སམྦྷ་ར་ཞབས་འོག་ན་རྨི་ར་བ་ཡོད། དེ་
38



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཡིན་པ། འདིའི་ཡུམ་གྱི་གཙོ་མོ་ཨུཏྟ་རོ་རི་ཡིན། ཁོ་རང་གི་གནས་ཆོ་འཕྲུལ་ཆེ་བ་
ཆེ་བ་ཡོད། ཁྱོད་རང་ཀྱང་(ཡང་)དེར་བ་ལི་བྱེད་པ་རིགས་པ་ཡིན་གསུང་
། དེར་
བཀའ་ལུང་བཞིན་ཕྱིན་པས། བལ་པོ་རྣམས་བཛྲ་བཱ་ར་ཧིའི་གནས་ཡིན་ཟེར་ཚེས་
བཅུའི་པཱུ་ཛ་བྱེད་ཅིང་ཤིན་ཏུ་གཉན་པར་བྱེད་པ། རྡོའི་པད་འདབ་ཀྱི་ལྟེ་བར་མ་ར་
ན་ལ་སོགས་པའི་མཆོད་པ་བྱེད་པ་ཡོད་པ་མཆོག་ཏུ་ཟིལ་ཆེ་བ་ཞིག་སྣང་ངོ༌། །
ཡང་ག་ཎ་པ་ཏིའི་སྔགས་སོགས་གསུང་བའི་འཕྲོས་ལ། འདི་བལ་ཡུལ་ན་སྡོད་པ་
ཐམས་ཅད་ཀྱི་དཱ་ན་པ་ཏི་ཡིན་གསུང་། འདི་ཡང་ཤ་བ་ར་དབང་ཕྱུག་ལ་གསན་ནམ་
ཞུས་པས། འདི་ཤིན་ཀུན་ལ་དངོས་སུ་འོང་བ་ཡིན། ངེད་རང་ཐམས་ཅད་ཤ་བ་ར་པཱ་
དལ་ཐོས་པ་ཆོག་གསུང་། དེ་དག་ལ་སོགས་པ་ལས་མཚོན་ཏེ་ཤེས་པར་བྱ་བ་ལས་
ཡི་གེར་བྲི་བས་ཅི་ཞིག་ལྡང་སྟེ། མདོར་ན་སྐུ་གསུང་ཐུགས་ཀྱི་རྣམ་པར་ཐར་པའི་ངོ་
བོ་ཉིད་ཇི་ལྟ་བ་ནི།
ལུས་ནི་དང་ཞིང་རྡུལ་ཕྲན་ཉམས་པ་ནམ་མཁའ་དང་མཚུངས་མཚན་ལ་
སོགས་པ་རྣམས་ཀྱིས་རབ་རྫོགས་འགྱུར། །སྣ་ཚོགས་འཇིག་རྟེན་གསུམ་པོ་ཉིད་ནི་དང་
ཞིང་སྒྲིབ་པ་རྣམ་པར་བྲལ་བ་རྨི་ལམ་བཞིན་དུ་སྣང་
། །སྐད་ནི་ཀུན་ནས་ཆད་པ་མེད་
ཅིང་དུ་མའི་སྐད་གཞན་དག་གིས་གཞན་གྱི་སྙིང་ལ་འཇུག་པ་སྟེ། །སེམས་ནི་དམ་པའི་
བདེ་བས་གང་ཞིང་མི་གཡོ་ཐམས་ཅད་དུས་སུ་ལྷན་ཅིག་སྐྱེས་པས་འཁྱུད་པ་འོ། །ཞེས་
བྱ་བ་འདི་ཡིན་ལ། གཞན་དོན་དུ། ཕྱག་རྒྱ་འཆིང་བར་བྱེད་པ་འམ། །གལ་ཏེ་གསང་
སྔགས་ཟློས་པ་འམ། །གང་གཞན་ཐམས་ཅད་བྱེད་པ་ན། །ཐམས་ཅད་སྟོང་པའི་གཞི་
ལ་གནས། །
གང་མཛད་པ་དེ་དང་དེ་སྒྲོ་བཀུར(སྐུར)དང་བྲལ་བའི་མཁས་པ་ཆེན་པོར་གྱུར་
39



ལོ་པཎ་གྱི་རྣམ་ཐར་ཕྱོགས་བསྒྲིགས།
པ་ཉིད་ཀྱིས། ལུང་དང་བཅས། རིགས་པ་དང་བཅས། ཉམས་སུ་མྱོང་བ་དང་བཅས་
པས་རྒྱལ་བ་དགྱེས་པའི་ལམ་ལ་བཀྲི་བར་མཛད་ལ། ཐམས་ཅད་དུ་སྒྲུབ་པ་འབའ་
ཞིག་སྙིང་པོར་མཛད་པ་ནི། གཞོན་ནུ་གང་སྒྲུབ་པ་སྙིང་པོར་བྱེད་པ་དེ་ལ་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་དཀའ་བ་མ་ཡིན་ནོ་ཞེས་བྱ་བའི་ཚུལ་གྱིས་
གཞན་ལ་གདམས་པ་ཐུན་མོང་མ་ཡིན་པར་ཡང་དགོངས་སོ། །
དེས་ན་སློབ་མ་རྣམས་ལའང་ཡ་རི་མ་རི་མང་པོ་ཅི་བྱེད། དགོས་པ་མེད། ཡུན་
རིང་པོ་མེད་པ། ས་མཱ་དྷི་གྱིས་ཞེས་ལན་ཅིག་མ་ཡིན་པར་གསུང་བ་ཡིན་ནོ། །དེ་ཉིད་
ཀྱི་ཕྱིར། རྣལ་འབྱོར་བས་ནི་དེ་ལྟའི་དེ་ཉིད་ཐོབ། །རྒྱུ་དང་མི་རྒྱུའི་བདག་ཉིད་འགྲོ་
གཉེན་གཅིག །ཡེ་ཤེས་རང་བཞིན་མི་ཡི་སེང་གེ་གང་
། །མི་ཟད་ལུས་ཐོབ་མ་ལུས་འགྲོ་
བའི་རྒྱུ། །དེ་ནི་ཡོན་པོའི་ལུས་ཀྱང་དྲང་པོ་ཡིན། །བསྟན་ལ་གནས་མེད་གྱུར་ཀྱང་
གནས་པ་ཡིན། །དེ་ནི་མིག་བཙུམས་གྱུར་ཀྱང་རྣམ་རྒྱས་མིག །དེ་ནི་མཉམ་མ་གཞག་
ཀྱང་མཉམ་གཞག་ཉིད། །དེ་ནི་ཚིག་དང་ལྡན་ཡང་བརྗོད་བྲལ་ཡིན། །དེ་ནི་ལོངས་
སྤྱོད་ལྡན་ཡང་སྲེད་བྲལ་ཡིན། །དེ་ནི་འཇིག་རྟེན་མགོན་ཡང་གཞན་བྲན་འགྱུར། །
གང་ཞིག་དེ་ཉིད་རྟོགས་ཤིང་ཉེས་ཀུན་ཟད། །
ཅེས་འབྱུང་བ་ལ་སོགས་པ་ལྟར་ཤེས་པར་བྱ་བ་ཡིན་ཏེ། སྐབས་གཞན་དུ། ཁྱེད་
རང་ས་མཱ་དྷི་གྱིས། ས་མཱ་དྷི་བྱེད་པ་ང་རང་གིས་མཐོང་བ་ཡིན། ཞེས་སོགས་སློབ་མ་
མང་པོ་ལ་ཟུར་གྱིས་གསུང་བ་ཡང་ཡོད་དོ། །ངེད་རྣམས་ཞབས་དྲུང་ན་ཡོད་དུས། སྣེའུ་
གདོང་ནང་སོའི་གདན་འདྲེན་ཞིག་ཀྱང་སླེབ་པ་དང་བསྟུན། བོད་དུ་ཕེབས་པ་ཅིག་
(ཞིག)འོང་ངམ་སྙམ་ནས་ཞུ་བ་ཕུལ་བ་ན། བལ་པོའི་སློབ་མ་དང་
། ཡེ་རང་རྒྱལ་པོ་
སོགས་ན་རེ། ཡུལ་འདིར་གོ་སཾ་མི་བཞུགས་ན་ཉི་མ་ནུབ་པ་ལྟ་བུ་ཡིན། ལྷག་པར་གྲོང་
40



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར །
ཁྱེར་འདི་མགོན་སྐྱབས་དང་བྲལ། ལོ་སྔ་མ་སྔ་མ་ལ་ས་གཡོས་དང་མི་ངས་ཆེན་པོ་ལ་
སོགས་བྱུང་སྟེ། ངེད་ཡི་རང་པ་ལ་ཅུང་ཟད་ཀྱང་གནོད་པ་མེད་པ་གོ་སཾ་གྱི་བྱིན་རླབས་
ཡིན་ཟེར་ནས་བཀག་ཅིང་། ཞུ་བའང་ནན་ཆེར་འབུལ་གྱི་འདུག་པ་དང་
། ཞལ་སྔ་
ནས་ཀྱང་བོད་ལ་འགྲོ་བ་སྐབས་བཟང་པོ་མེད་པ་གསུངས་ནས་གནང་དུ་མ་བཞེད།
དེ་ནས་ངེད་རྣམས་ཀྱིས་འདོད་ཆོས་དང་ཞལ་བཀོས་སོགས་ཡིད་ཚིམ་པར་ཐོབ་སྟེ། མེ་
མོ་ཁྱིའི་དབོ་ཅན་གྱི་ཟླ་བ་ལ་མཐིལ་ནས་བཏེག །འདི་དུས་དགུང་ལོ་གྱ་གསུམ་པ་ཡིན་
ཏེ༑ སྐུ་གཞོན་ཤ་ཕུན་སུམ་ཚོགས་ཤིང་སྤྱོད་ལམ་གྱི་གནས་པ་གཞན་དུ་འགྱུར་བ་
མེད་པས་འགྲོ་བ་མཐའ་དག་གི་དཔལ་མགོན་དམ་པར་བཞུགས་པ་ཡིན་ནོ། །
འདིའི་ཕྱི་ལོ་རྒྱ་གར་ཤར་ཕྱོགས་པནྩ་བའི་ཡུལ་གྱི་རྒྱལ་པོས། ཁོ་བོ་རཱ་ཛ་ལ། ཁྱོད་
ཀྱི་ཡུལ་ན་པཎྜི་ཏ་བཟང་པོ་གཅིག་ཡོད་འདུག་པ་རེ་ཤིག(ཞིག)ངེད་ལ་སྟེར། ཁྱོད་རང་
གི་གང་འདོད་པའི་བྱ་དགའ་ཆེན་པོ་སྟེར་བ་ཡིན་ཟེར་དང་། སྐུ་མདུན་དུའང་སྤྱན་
འདྲེན་གྱི་ཕོ་ཉ་བ་བྱུང་འདུག་ཅིང་
། དེ་ལ་བལ་ཡུལ་དུ་ཏི་ར་ཧུ་ཏི་དང་
། ཙནྡྲ་ར་ཎའི་
དམག་འོང་ཟེར་བའང་ཞལ་སྔ་ནས་མི་འཇིགས་པ་བསྩལ་བ་ལས། ཁ་ཆར་ཆེན་པོ་
འབབ་པ་སོགས་བྱིན་རླབས་ཀྱི་ཆོ་འཕྲུལ་གྱིས་དམག་གི་དོགས་པ་དང་བྲལ་ཞིང་ཡུལ་
མི་ཐམས་ཅད་མཆོག་ཏུ་གུས་པར་གྱུར་ཏོ། །ཞེས་ཐོས་སོ། །
དེ་ནས་ལོ་དེ་ཉིད་ཀྱི་དགུན། སྣེའུ་གདོང་ནང་སོའི་གདན་འདྲེན་པ་དང་བཅས་
པའི་བོད་སྤྱི་སྒོས་ཀྱི་འབུལ་བ་ཕྲན་ཚེགས་སོགས་ཐེངས་པ་ལའང་
། སྐབས་བཟང་པོ་
མེད་གསུངས་ནས་བོད་དུ་ཕེབས་པ་སོགས་ཀྱི་ཞལ་བཞེས་ནི་ནམ་ཡང་མ་བྱུང་འདུག་
ཅིང་༑ སློབ་མ་ཐུགས་བརྩེ་བ་རྣམས་ལའང་སྤྲོས་པ་བསྐྱུངས། དབེན་པ་བསྟེན། ས་
མཱ་དྷི་ལ་ནན་ཏན་གྱིས་ཞེས་པའི་བཀའ་སྩལ་འབའ་ཞིག་བྱུང་
།
41



ལོ་པཎ་གྱི་རྣམ་ཐར་ཕྱོགས་བསྒྲིགས།
ལོ་དེའི་ཕྱི་མ་ས་ཕོ་བྱི་བའི་སོ་གའི་དུས་ཙམ་ནས་སྙིགས་མ་ལས་ཆེས་སྙིགས་
མར་སྤྱོད་པའི་ཚེའི་མཐའ་ཆེས་རིང་བའང་འདི་ཙམ་མོ་སྙམ་དུ་ཅུང་ཟད་སེམས་པ་
དང་ཡང་བྲལ་ཞིང་
། རྟག་པར་འཛིན་པའི་སྨྱོ་ཆུས་བསླད་པའི་ཡིད་མཐོང་ཆོས་ཀྱི་
བདེ་བ་ལྟར་སྣང་འབའ་ཞིག་ལ་འཆེལ་བས། དུས་གཏན་གྱི་བདེ་བ་སྒྲུབ་པ་ལ་ལན་
བརྒྱར་བསྐུལ་ཀྱང་བ་སྤུ་གཡོ་བ་ཙམ་ཡང་མེད་བཞིན་དུ་སྙིང་ལས་ཆུང་ངུར་འདུག་
པ་བདག་ལྟ་བུའི་གདུལ་བྱ་རྣམས་ལ། མི་རྟག་པ་ཉིད་ཀྱིས་ངེས་པར་འབྱུང་བའི་ཆོས་
ཀྱི་སྒོ་བླ་ན་མེད་པ་བསྟན་པས་ཡང་དག་པའི་གནས་ལ་བསྐུལ་བར་བཞེད་པ་དང་།
ཡོངས་སུ་མྱ་ངན་ལས་འདའ་བའི་ཚུལ་སྟོན་པ་ལས་བརྩམས་པའི་ཆོ་འཕྲུལ་རྨད་དུ་
བྱུང་བ་དུ་མས། ལྷ་དང་མི་ལ་སོགས་པའི་འགྲོ་བ་མང་པོ་ལ་ཕན་དང་བདེ་བའི་གནས་
ལ་སྦྱར་བའི་ཕྱིར་དང་། ཁྱད་པར་དག་པའི་ཞིང་རབ་འབྱམ་དུ(འབྱམས་སུ)ཡུན་
རིང་པོ་ནས་གཅིག་ཏུ་བརྣགས་པའི་དགོངས་པ་མཐར་ཐུག་པ་ཡོངས་སུ་རྫོགས་ པར་
བྱ་བ་དང་། སངས་རྒྱས་ཀྱི་ཞིང་རྒྱ་མཚོ་སྦྱང་བ་དང་
། སེམས་ཅན་གྱི་ཚོགས་རིས་
ཡོངས་སུ་བཅད་པ་མེད་པ་རྣམས་ཡོངས་སུ་སྨིན་པར་བྱ་བའི་ཕྲིན་ལས་ལྷུན་གྱིས་
གྲུབ་པ་དུས་དང་སྐབས་ཇི་ལྟ་བར་འཇུག་པ་རྣམས་ལ་དགོངས་ཤིང་
། བླ་མ་དང་ལྷག་
པའི་ལྷས་དོན་གཉིས་ཀྱི་མཛད་པ་ཆེས་ཁྱད་པར་དུ་གྱུར་པའི་གནས་ལ་བསྐུལ་བའི་
མཚན་མ་མང་པོ་གཟིགས་ཡོད་ཚོད་དུ་གདའ་བས། ངེད་རང་རྣལ་འབྱོར་པ་ཡུན་རིང་
པོ་སྡོད་པའང་དབང་ཡོད། ད་ལྟ་འཆི་བའང་དབང་ཡོད། ད་ནི་དུས་ཀྱང་མ་བཟང་
།
མི་རྣམས་ཀྱང་ངན་པར་སོང་། དོན་བྱ་བ་ཆེན་པོ་ཅི་ཡང་མེད། གནས་གཞན་དུ་འགྲོ་
བ་དོན་ཆེ་བ་དང་། ས་མཱ་དྷི་བཟང་བའི་མཚན་མ་བྱུང་། དེའི་དོན་གྱིས་ཡུན་རིང་
པོ་མེད། ཁྱེད་རང་ཆོས་འདོད་པ་རྣམས་ལའང་ཅི་དང་ཅི་འདོད་པ་སྟེར་ཞེས་ཡང་
42



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཡང་གསུངས་འདུག་ཅིང་། སོ་སོའི་མོས་པ་དང་དབང་པོའི་ཁྱད་པར་དང་འཚམས་
པའི་ཆོས་ཀྱང་མང་དུ་གསུངས་འདུག །
ཁྱད་པར་བལ་ཡུལ་ན་སྐྱ་སེར་དྲག་ཞན་སུ་ལྔ་པར་གྱུར་ཀྱང་
། དགོངས་རྫོགས་
དང་དགེ་རྩ་སོགས་ཀྱི་ལུགས་ཡེ་མེད་པ་ལ་རང་དབང་བའི་མཛད་པ་མཁོས་སུ་
ཕེབས་པ་བསྟན་པར་བཞེད་པས། ཕྱག་ན་བོད་ཀྱིས་ཕུལ་བའི་གསེར་སོགས་ཡོ་བྱད་
གང་ཡོད་ཕལ་ཆེ་བ་སྟོན་མོའི་ཆས་དང་ཡོན་གྱི་འབྲ་མེན་སོགས་སུ་བསྒྱུར་ནས།
ཁྲུམས་སྟོད་ཅན་ཧོར་ཟླ་བརྒྱད་པའི་ཚེས་བརྒྱད་ལ། ཡུལ་དེའི་ནང་པར་གཏོགས་པའི་
རབ་ཏུ་བྱུང་བ་འཇུ་འཇུ་ཐམས་ཅད་དང་། གཞན་ཡང་སློངས(སློང་)མོ་བ་སྲིད་དོ་ཅོག་
དང་བཅས་པའི་འདུ་བ་ཤིན་དུ(ཏུ)ཆེ་བ་ལ། སྟོན་མོ་ཤིན་ཏུ་བཟང་པོ་གནང་།
དེའི་ཚུལ་ཡང་སྔོན་སྟོན་པ་ཞལ་བཞུགས་པ་ན་མར་མེ་ལྡན་ཞེས་བྱ་བའི་གྲོང་
ཁྱེར་གྱི་རྒྱལ་པོ་ཀུན་དུ(ཏུ)རྒྱུའི་ཆོས་ལ་མོས་ཤིང་གཙང་སྦྲ་ལ་མཆོག་ཏུ་འཛིན་པ་བྱུང་
།
དེ་འཁོར་དང་བཅས་པ་འདུལ་བའི་དུས་ལ་བབས་པ་ན། སྟོན་པ་འཁོར་བཅས་གཙང་
སྦྲ་དང་ངེས་སྤྱོད་ཆེད་དུ་འགོག་པའི་སྤྱོད་ལམ་གྱིས་གྲོང་ཁྱེར་དེར་གཤེགས་པ་ལ།
རྒྱལ་པོ་འཁོར་བཅས་མཆོག་ཏུ་མ་དད། ཅི་ཞིག་ན་ཡུལ་དེའི་ས་ཐམས་ཅད་ཞིག་ཅིང་
ནུར་ནས་རྒྱལ་པོ་འཁོར་བཅས་ས་འོག་ཏུ་འབྱིང་བ་སྙམ་པའི་སྐྲག་དངངས་བྱུང་བ་
ན་ལེགས་པར་བརྟགས་པས་སྟོན་པ་འཁོར་བཅས་ཀྱིས་བཅགས་པའི་ས་གང་ཡིན་
ཐམས་ཅད་མ་ནུར་བ་མཐོང་བས་མཆོག་ཏུ་དད་དེ་སླར་སྤྱན་དྲངས།
དེའི་ཚེ་ས་གཞི་ཐམས་ཅད་སྤོས་ཆུས་ཆག་ཆག་བཏབ་ཅིང་མེ་ཏོག་སིལ་མ་
བཀྲམ། དར་སྣ་ཚོགས་ཀྱི་ལྡ་ལྡི་དང་གླུ་གར་དང་རོལ་མོ་སོགས་རྒྱ་ཆེར་སྦྱར། ལམ་
ཐམས་ཅད་དུ་ཀ་ཤི་ཀའི་རས་མ་ཉམས་པ་གཏིང་
། ལྷ་ཆེན་པོ་གསུམ་ལ་སོགས་པའི་
43



ལོ་པཎ་གྱི་རྣམ་ཐར་ཕྱོགས་བསྒྲིགས།
འབག་གྱོན་ནས་ཨརྒྱུ་སྦྱོང་བ་སོགས་ཀྱིས་མཆོད་ཅིང་
། བཟའ་བ་དང་བཅའ་བ་བསོད་
པ་མང་པོ་བསྟབས། ཕྱག་བཅབས་ཏེ་ལྷུང་བཟེད་གྱུ་བར་རིག་པའི་མཐར་ཡོན་ཕུལ་
ནས་ཆོས་མཉན་པའི་ཕྱིར་འདུག་པ་ལ། སྟོན་པས་ཆོས་བསྟན་པས་རྒྱལ་པོ་འཁོར་
བཅས་སངས་རྒྱས་ཀྱི་བསྟན་པ་ལ་ཞུགས་པ་བྱུང་།
ངེད་རང་ཀྱང(ཡང་)སྔོན་བྱུང་གི་ཚུལ་དེ་དང་མཐུན་པར་ཡུལ་འདིའི་རབ་ཏུ་
བྱུང་བ་རྣམས་ལ་སྟོན་པ་འཁོར་བཅས་སུ་བལྟས་ནས། མར་མེ་ལྡན་གྱི་གྲོང་ཁྱེར་གྱི་
མཆོད་པའི་དུས་སྟོན་བྱེད་པ་ཡིན་གསུངས་ནས། ཧེ་མལ་བ་རྣམས་ལའང་། ངེད་
དགའ་ལྡན་དུ་འགྲོ་བའི་དུས་སྟོན་ཅིག(ཞིག)བྱེད། ཁྱེད་རང་རྣམས་ཀྱང་ཡོ་བྱད་ཅི་
འབྱོར་ཁྱེར་ཤོག །འདིར་ངེད་ལ་ཕན། ཕྱི་མར་ཁྱེད་རང་ལ་ཕན་པ་ཡིན། ཕྱི་མ་
དགའ་ལྡན་དུ་དཔོན་སློབ་འཛོམ་པའི་རྟེན་འབྲེལ་ཡོད་གསུང་བར་ཕེབས། ཁོང་
རྣམས་ཀྱིས་ཀྱང་ཡོ་བྱད་ཅི་འབྱོར་ཁྱེར་ནས་ཕྱིན།
དེ་ནས་གོ་བི་ཙནྡྲའི་གཙུག་ལག་ཁང་གི་བཀད(བཀོད)པར་བདག་ཉིད་ཆེན་པོ་
ཁྲི་བཤམས་པ་ལ་བཞུགས། སྲང་བར་ཐམས་ཅད་སྤོས་ཆུས་ཆག་ཆག་བཏབ་ཅིང་
མེ་ཏོག་བཀྲམ། རོལ་མོ་དང་གླུ་གར་ལ་སོགས་པའི་མཆོད་པའི་བཀོད་པ་ཕུལ་དུ་བྱུང་
བ་བཤམས། ཚངས་པས་ཁྲུས་ཆབ་འབུལ་བ་དང༌། བརྒྱ་བྱིན་གྱིས་བསིལ་ཡབ་གཡོབ་
པ་དང་། ཁྱབ་འཇུག་གིས་ཨརྒྱུ་སྦྲེང་བ་སོགས་རི་མོ་བྲིས་པའི་མདུན་དུ་དངོས་སུའང་
བཤམས། དགེ་འདུན་རྣམས་འབྱོན་པའི་ལམ་དུ་རས་དང་གོས་དར་ཡུག་བཟང་པོ་
བཏིང་བ་ལ་སྤྱན་དྲངས་ཏེ། མཆོད་པ་རྣམས་ཚུལ་བཞིན་དུ་བསྟན་པའི་མཐར་བཟའ་
བ་དང་བཅའ་བའི་ཁྱད་པར་གཙང་ཞིང་བསོད་པ་གྲངས་སུམ་ཅུ་རྩ་གཉིས་མ། འབྲུ་
མེན་རེ་ལ་འབྲས་ཕམ་བཅུ་དྲུག་མ་བྱེད་དུས་ཀྱི་འབྲ་མེན་རེའི་ཡོན་དང་བཅས་པ།
44



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
གནང་བས། དགེ་འདུན་རེ་རེའི་རྙེད་པ་ལ་ལིཏྠ་གཉི(གཉིས)རེའི་ཁུར་པོ་བྱུང་འདུག་
ཅིང་༑ སློངས(སློང་)མོ་མཐའ་དག་ལའང་ཆ་མཐུན་པར་སྩལ་བར་སྣང་སྟེ། བལ་
པོར་ད་ལྟ་ཕན་འདི་པས་འདུ་བ་ཆེ་བ་དང་རྙེད་པ་བཟང་བའི་དུས་སྟོན་མ་བྱུང་ཞེས་
ཐམས་ཅད་ཁ་མཐུན་དུ་གླེང་ཞིང་འདུག་ཟེར་རོ། །
དེའི་ཉིན་མེ་ཏོག་གི་ཆར་ཆེན་པོ་དང༌། གཙུག་ལག་ཁང་གི་སྟེང་དུ་འཇའ་ཚོན་
གྱི་གུར་ཕུབ་པ་དང་
། གཟིམ་ཁང་ལ་འཇའ་ཟུག་པ་སོགས་དང་
། དེ་ནས་ཡོངས་སུ་
མྱ་ངན་ལས་འདའ་བའི་ཚུལ་བསྟན་གྱི་བར་ཕལ་ཆེར་མེ་ཏོག་གི་ཆར་ཁོར་མོར་བབ་
པ་དང་། བལ་པོའི་ས་གཞི་བྱིན་དང་
། ཁྱད་པར་ཡེ་རང་གི་ས་སྒོས་སུ་གཡོ་བ་དང་
།
གོ་བི་ཙནྡྲ་འཇའ་ཚོན་གྱིས་འཚུབས་པ་སོགས་ཡང་ཡང་བྱུང་འདུག་པ་དང་
། ཤིང་
ཀུན་གྱི་ནགས་ཀྱི་སྤྲེའུ་རྣམས་ཀྱང་གཞན་དུ་བྱེར་བ་སོགས་ལྟས་དང་ཆོ་འཕྲུལ་སྣ་
ཚོགས་བར་མ་ཆད་དུ་བྱུང་བས། བལ་པོ་ཐམས་ཅད་ཡུལ་འདིར་ཅི་འདྲ་འོང་བ་ཡིན་
ཟེར་ཞིང་སེམས་ཀློང་ཀློང་(བློང་བློང་)པོར་གྱུར། བདག་ཉིད་ཆེན་པོའི་ཞལ་སྔ་ནས།
ད་ནི་ངེད་རང་དགའ་ལྡན་དུ་འགྲོ་བ་ཡིན་ཞེས་ཐུགས་སྤྲོ་ཆེས་པས་སང་ཐེགས་གནང་
ཐེགས་ལྟ་བུ་ཡང་གསུངས་འདུག་ཅིང་
། སྐབས་འགར་ཐམས་ཅད་སུ་ཁ་པ་ཏི་ཡིན།
ངེད་རང་ཀྱང་(ཡང་)སུ་ཁ་པ་ཏིར་འགྲོ་བ་ཡིན་ཞེས་དང་
། ཞལ་སློབ་དང་སྦྱིན་བདག་
སོགས་ཐམས་ཅད་ལའང་ཆོས་མང་པོ་གསུང་བ་དང་
། འཕྲལ་དང་ཡུན་གྱི་བླང་དོར་གྱི་
གནས་ལ་གདམས་པའི་ཞལ་ཏ་བརྒྱུད་མར་གནང་བ་སོགས་ཇི་སྙེད་ཅིག་བྱུང་འདུག་
ནའང་། བལ་པོ་བ་ཡང་དང་འདྲ་བ་རྣམས་ཀྱིས་མྱ་ངན་ལས་མི་འདའ་བར་གསོལ་བ་
འདེབས་པ་སོགས་ནི་སུ་ལའང་མ་ཤར་འདུག །
དེ་ནས་མགོ་ཅན་ཧོར་ཟླ་བཅུ་གཅིག་པའི་ཚེས་བཅོ་བརྒྱད་ཀྱི་ཞོགས་ཆོས་
45
5



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་བའི་གདན་ལ་ཕེབས་པའི་སྐུ་འཁྲིས་གཡས་ངོས་ཀྱི་གཙུག་ལག་ཁང་གི་
མཐོངས་ཀའི་ནམ་མཁའ་སྤྲིན་དང་བྲལ་བ་ལས། འོ་མ་ལྟར་དཀར་བའི་ཆུའི་རྒྱུན་
བུམ་པའི་མཆུ་ལས་འབབ་པ་ལྟ་བུ་ཡུན་རིང་དུ་ཐམས་ཅད་ཀྱིས་མཐོང་བར་བྱུང་
།
སའི་སྟེང་དུ་འཁྱིལ་རྒྱུ་སོགས་ནི་ཅི་ཡང་མ་བྱུང་འདུག་སྟེ། ལྷས་སྤྱན་འདྲེན་པའི་
མཆོད་ཡོན་གསོལ་བ་ཡིན་ནམ་སྙམ་མོ། །
དེ་ནས་མེ་ཏོག་གི་ཆར་དང་འཇའ་གུར་ལ་སོགས་པའི་ལྟས་དང་ཆོ་འཕྲུལ་ཉིན་
མཚན་བར་མེད་དུ་བྱུང་བའི་ངང་ནས། ཉི་ཤུ་གཉིས་ཀྱི་ཕྱི་དྲོའི་ཆ་ལ་ཡེ་རང་གི་ཞལ་
སློབ་དམ་ཚིག་པ་ཐམས་ཅད་བསྡུས། སྲོད་ཀྱི་ཆ་ནས་མཚན་ཕྱེད་ཡོལ་གྱི་བར་ཚོགས་
ཀྱི་འཁོར་ལོ་བཟང་ཞིང་རྒྱ་ཆེ་བ་གནང་། གླུ་གར་གྱི་གནས་ལ་གཞན་བསྐུལ་བ་དང་།
ཞལ་སྔ་ནས་རྡོ་རྗེའི་གླུ་དང་། གསང་སྔགས་ཀྱི་ཆེ་བ་དང་
། ངེས་པའི་གནད་དུ་མ་
ཐུགས་དགྱེས་ཆེས་པར་གསུངས་པས་ཐམས་ཅད་ཚིམ་ཞིང་རིངས་པ་དང་
། མཆོག་
གི་གནས་ལ་སྨིན་པར་མཛད་ནས། དོ་ནུབ་བསམ་གཏན་གྱི་ཁང་པར་ཡང་གཏོར་མ་
རྒྱུན་ལྡན་བཟང་པོ་གསུམ་བཤོམས་གསུང་། བཀའ་བཞིན་འཚལ་བ་ན། ཐུགས་
དད་པ་དང་སྤྲོ་བ་དང་དགྱེས་པའི་ཉམས་སྔར་དང་ཡེ་མི་འདྲ་བའི་ཚུལ་གྱིས། བླ་
གོས་དང་མཐང་གོས་དང༌
། དབུ་ཞྭ་སོགས་ཐམས་ཅད་ཚང་བར་བསྣམས་པ་ཉིན་
བར་གྱི་སྐུའི་སྤྱོད་ལམ་མཁོས་སུ་ཕེབས་པའི་ཚུལ་དེ་ཉིད་ཀྱིས། རྡོ་རྗེའི་སྐྱིལ་མོ་ཀྲུང་
བརྟན་པར་བཅས། སྐུ་དྲང་པོར་བསྲང་། ཕྱག་མཉམ་གཞག་བཅིངས་ཏེ། ཕྱིའི་
མངོན་པར་བྱང་ཆུབ་པའི་དུས་ཁྱད་པར་ཅན་ལ། ཏིང་ངེ་འཛིན་ཤིན་དུ(ཏུ)རྣམ་པར་
སངས་རྒྱས་པ་ཞེས་བྱ་བ་དེ་བཞིན་གཤེགས་པ་ཐམས་ཅད་ཀྱི་ཡུལ་ལ་རྗེས་སུ་འཇུག་
པའི་ཏིང་ངེ་འཛིན་གྱི་སྒོ་མངོན་དུ་མཛད་པ་ལས། རྐང་པ་ཡ་གཅིག་མཐིལ་གྱིས་
46



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
མནོན། །རྐང་མཐེབ་སེན་མོའི་ཁྱོན་གྱི(གྱིས)ཀྱང་
། །ཚངས་པའི་སྒོ་ལྔའི་རྩེ་ནས་
གནོན། །བསམ་གཏན་བཞི་པའི་རྩེ་མོ་འཆང་བ་ཉིད་ཀྱིས། འཇིག་རྟེན་གྱི་ཁམས་ཀྱི་
གཟུགས་ཇི་སྙེད་པར་རྡོ་རྗེ་སྐུ་མདུན་དུ་གནས་པ་དང་། སྐུ་དེ་སྙེད་ཀྱིས་གསུང་དང་
ཐུགས་ཀྱང་གནས་ཏེ། བསམ་གཏན་ཡན་ལག་ཀུན་ཤེས་ཤིང་། །ཏིང་འཛིན་རིག་
དང་རྒྱུད་རིག་པ། །ཏིང་འཛིན་སྐུ་སྟེ་སྐུ་ཡི་མཆོག །ལོངས་སྤྱོད་རྫོགས་སྐུ་ཀུན་གྱི་
རྒྱལ༑ །སྤྲུལ་པའི་སྐུ་སྟེ་སྐུ་ཡི་མཆོག །སངས་རྒྱས་སྤྲུལ་པའི་རྒྱུད་འཆང་བ། །ཕྱོགས་
བཅུར་སྤྲུལ་པ་སྣ་ཚོགས་འགྱེད་པ་ཡིན་པར་གདོན་མི་ཟ་བ་ནི། སྔར་ཟུང་འཇུག་གི་ཡེ་
ཤེས་ལ་མངོན་དུ་མཛད་པ་དང་
། སྤྱོད་པའང་དེ་དང་གཉིས་སུ་མེད་པར་སྤྱད་པ་ལ་
སོགས་པའི་རྣམ་པར་ཐར་པ་རྣམས་ལས་རྗེས་སུ་དཔགས་ཏེ་ཤེས་པར་བྱ་བ་ཡིན་ནོ། །
དེ་ལྟར་ངེས་པའི་སྐུ་སུ་ཁ་བ་ཏི་སྟེ་བདེ་བ་ཅན་ཞེས་པ་མཐའ་དང་དབུས་མེད་
ཅིང་ཐོག་མ་དང་ཐ་མ་དང་བྲལ་བའི་བདེ་བ་ཅན་ཆེན་པོ་སྒྲིབ་པ་ཐམས་ཅད་དང་
བྲལ་བའི་གནས་ལ་གཤེགས་ནས། ཆོས་ཀྱི་སྐུ་རིས་ཡོངས་སུ་ཆད་པ་མེད་པར་བཞུགས་
ཏེ༑ ལོངས་སྤྱོད་རྫོགས་པ་དང་། སྤྲུལ་པའི་སྐུ་དག་པ་དང་མ་དག་པའི་གདུལ་བྱའི་
མོས་པ་དང་སྐལ་བའི་དབང་ཇི་ལྟ་བར་འཇུག་པ་ལས། རེ་ཤིག(ཞིག)དགའ་ལྡན་དུ་
གཤེགས་པར་ཞལ་གྱིས་བཞེས་པ་ནི། སྔར་བོད་དུ་བར་པ་ཕེབས་ནས་ཕྱིར་ཐེགས་ཀར།
ཆོས་རྗེ་ཐམས་ཅད་མཁྱེན་པ་རོང་སྟོན་ཆེན་པོས་ལྷ་སར་ཕྱི་ཕྱག་མཛད་པ་ན། ད་ནི་
ཚེ་འདི་ལ་མི་མཇལ། ཕྱི་མ་དགའ་ལྡན་དུ་མཇལ་བ་ཡིན་ཞེས་གསུང་གླེང་གི་འཕྲོས་ལ།
ཆོས་རྗེ་ཐམས་ཅད་མཁྱེན་པས་དགའ་ལྡན་དུ་ནམ་མཁའ་དཔལ་ལྡན་ཀྱང་(ཡང་)
ངེད་རང་དཔོན་སློབ་ཀྱི་ཕྱག་ཕྱིར་འཁྲིད་དགོས་ཅེས(ཞེས)ཞུས་པ་ལ། བདག་ཉིད་
ཆེན་པོའི་ཞལ་སྔ་ནས་ནམ་མཁའ་དཔལ་ལྡན་གཅིག་པུར་མ་ཟད་སེམས་ཅན་མང་པོ་
47



ལོ་པཎ་གྱི་རྣམ་ཐར་ཕྱོགས་བསྒྲིགས།
མང་པོ་འཁྲིད་པར་འདོད་པ་ཡིན་ཞེས་ཞལ་ཀྱལ་གྱི་ཟོལ་གྱིས་གསུངས་འདུག་པ་དང་
ཡང་འགྲིགས་པར་སྣང་ངོ༌
། །
ཆོས་ཀྱི་དབྱིངས་སུ་སྙོམས་པར་ཞུགས་པའི་ཚུལ་བསྟན་ནས་ཀྱང་སྐུ་གདུང་ཞུམ་
ཞིང་གཞོན་ནུ་ལྟར་གྱུར་པ་ལས་ཕྱོགས་གཞན་དུ་ཡོ་བ་མེད་ཅིང་
། གཟི་འོད་ལྷག་པར་
འབར་བ་དང་། ཕྱག་གཡོན་མཉམ་གཞག་ཉིད་ལས
། གཡས་པ་སེ་གོལ་གྱི་བརྡ་མཛད་
པ་ལྟ་བུར་འདུག་ཟེར་ཞིང་། ཉི་ཤུ་གསུམ་གྱི་རྒོངས་དུར་ཁྲོད་ཆེན་པོ་ར་མ་དོ་ལིར་
ཞུགས་ལ་བཞེན་པའི་སླད་དུ། སྐུའི་གནས་པ་གཞན་དུ་མ་འགྱུར་བ་དེ་ཉིད་མཆོད་
པའི་བཀོད་པ་རྒྱ་ཆེན་པོ་དང་བཅས་དོ་ལི་ལ་སྤྱན་དྲངས་པ་ན། སྐུ་གདུང་བཏེག་པ་
ཙམ་གྱི་མོད་ལ་ས་ཆེར་གཡོ་བ་དང༌
། མེ་ཏོག་གི་ཆར་ཁ་བ་འཚུབས་པ་ལྟ་བུར་འབབ་
པ་དང་། ཁྱད་པར་འོད་དཀར་པོའི་སྣང་བས་བལ་ཡུལ་ཐམས་ཅད་ཉིན་བར་ལས་
ཀྱང་ཆེས་གསལ་བར་གྱུར་པས་མཚན་མོའི་ཉམས་དང་བྲལ་བའི་མོད་ལ། གདུང་གི་
ཞུགས་དཀར་པོ་དུ་བ་དང་སྒྲ་མེད་པར་གཡས་འཁྱིལ་དུ་འབར་བ་དང་ཁ་དོག་ལྔའི་
འོད་ཀྱི་སྣང་བ་ཆེན་པོ་རོ་གཅིག་ཏུ་གྱུར་པ་ནམ་མཁའ་ལ་མཐའ་མི་མངོན་པར་སོང་
བ་ཀུན་གྱི་མཐུན་སྣང་བ་བྱུང་སྣང་སྟེ། འོད་གང་གི་རེག་པའི་སེམས་ཅན་དེ་ཐམས་
ཅད་ཀྱང་དད་པ་དང་དང་བ་དང་ངོ་མཚར་གྱི་སྣང་བས་དྲངས་པའི་ཕན་བདེ་བླ་ན་
མེད་པ་ལ་བཀོད་པར་སྣང་ངོ༌
། །
དེ་ལྟར་སྐུ་གདུང་ཡུད་ཙམ་གྱིས་ཞུགས་དཀར་པོ་འོད་དང་འདྲེས་པའི་ངང་དུ་
དག་པའི་ཤུལ་ནས། གདུང་རུས་སྙིམ་པ་གང་ཙམ་བྱུང་བ། ཁོ་པོན་རྒྱལ་པོས་རྡོ་རྗེའི་
གདན་དང་གོ་གཱ་ལ་སྐྱོལ་ཟེར་ནས་ཏེ་མལ་བ་དཔོན་ཕྱུག་ལ་གཏད་འདུག་པ་ལས།
ཕྱོགས་འདིར་ཆ་ཤས་ཙམ་སྤྲིངས་བྱུང་སྟེ། དེའི་ཕྱིར་སྐུ་གདུང་གི་ལྷག་མ་ཅུང་ཟད་
48



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
ཙམ་སྣང་བ་ནི། གཙོ་བོར་གངས་ཅན་གྱི་གདུལ་བྱ་རྣམས་ཀྱི་མོས་པའི་ངོར་ཡིན་པར་
སོ
།
དེ་ལྟར་མཛད་པ་མིའི་རྣམ་ཐར་ཐམས་ཅད་ལ་ཐུན་མོང་དུ་གྱུར་ཅིང་
། ཁ་འཆམ་
པ་ཆེ་ལོང་རྣམས་འཕགས་པ་བརྟན་འཕེལ་གྲོགས་མཆེད་ཀྱིས་ཡི་གེར་བྲིས་ནས་ཁྱེར་
བྱུང་བ་དང་། ངག་ལས་ཐོབ་པ་རྣམས་རྣམ་ཐར་གོང་མ་དག་དང་གུང་བསྒྲིགས་ནས་
བྲིས་པ་ཡིན་ལ། ཕྱི་ནང་ཐུན་མོང་བ་དང་ཕྱི་རོལ་བ་ཤས་ཆེ་བའི་སྐྱེ་བོ་མཐའ་དག་
ཀྱང་ཚིག་ཙམ་མ་ཡིན་པར་ཡ་མཚན་དུ་གྱུར་ཅིང་དད་པར་མཛད་པ་འདི་ལས་ན།
ནང་དང་གསང་བའི་ངེས་པ་བརྗོད་ཀྱིས་མི་ལང་བ་དག་ཇི་ལྟར་འབྱུང་བའི་ཚུལ་ནི།
ཟབ་པ་དང་རྒྱ་ཆེ་བའི་ཆོས་ཀྱི་སྤྱན་མངའ་བ་རྣམས་ཀྱིས་མཁྱེན་པར་ཟད་དོ། །
མདོར་བསྡུས་པའི་ཚུལ་གྱིས་ཤེས་པར་བྱ་བ་ནི་འདི་ལྟར། རྣལ་འབྱོར་གསུམ་པའི་
དུས་ཀྱི་ཚེ། །སྣ་ཚོགས་དོན་ཆེན་ལ་གཟུད་ཕྱིར། །ལ་ལར་ཤིན་དུ(ཏུ)དཀའ་བ་སྤྱོད། །
ལ་ལར་ཁབ་ནས་འབྱུང་ཚུལ་བྱེད། །ལ་ལར་བྱང་ཆུབ་སེམས་དཔའ་འམ། །ལ་ལར་
ལྷུམས་སུ་ཞུགས་པ་འམ། །ལ་ལར་སྐྱེ་བ་སྟོན་པ་འམ། །ལ་ལར་འཆི་བ་སྟོན་པ་འམ། །
ལ་ལར་སྤྱོད་ཅིང་རོལ་བ་དང་
། །ལ་ལར་བདུད་ལས་རྒྱལ་བ་དང་། །ལ་ལར་བྱང་ཆུབ་
མངོན་བྱང་ཆུབ། །ལ་ལར་ཆོས་ཀྱི་འཁོར་ལོ་བསྐོར། །ལ་ལར་སྣ་ཚོགས་འཇུག་པར་
མཛད། །ལ་ལར་དུས་སུ་མཛེས་པའི་གཟུགས། །ལ་ལར་འདོད་གཟིར་བུད་མེད་
གཟུགས། །ལ་ལར་མི་སྡུག་རྒན་མོའི་གཟུགས། །ལ་ལར་གཅེར་བུ་པད་གདངས་
གཟུགས། །ལ་ལར་སྐྱེས་བུ་རྒན་པོའི་ཚུལ། །རེས་འགའ་དར་བབ་སྐྱེས་བུའི་ཚུལ། །ལ་
ལར་ལང་ཙོ(ཚོ)སྐྱེས་བུའི་ཚུལ། །ལ་ལར་དགེ་སློང་ཚུལ་དུ་གནས། །ལ་ལར་དེ་བཞིན་
དགེ་སློང་མ། །ལ་ལ་རྣལ་འབྱོར་དབང་ཕྱུག་ཆེ། །ལ་ལར་ཕུག་གནས་བསམ་གཏན་
49



ལོ་པཎ་གྱི་རྣམ་ཐར་ཕྱོགས་བསྒྲིགས་
པ༑ །ལ་ལར་རྒྱལ་པོ་ལོངས་སྤྱོད་ཅན། །ལ་ལར་མཚོན་ཐོགས་སྐྱེས་བུའི་ཚུལ། །ལ་
ལར་སྨྱོན་པ་བརྟུལ་ཞུགས་ཅན། །ལ་ལར་ཁྱི་དང་བྱ་རོག་གཟུགས། །ལ་ལར་དེ་བཞིན་
གླང་ཆེན་སོགས། །ལ་ལར་ཚངས་པ་ཆེན་པོའི་ཚུལ། །ལ་ལར་སྐྱེ་དགུའི་བདག་པོའི་
ཚུལ༑ །ལ་ལར་འདོད་པའི་དབང་ཕྱུག་ཚུལ། །ལ་ལར་འདོད་པ་བྲལ་བའི་མཆོག །ལ་
ལར་ཞི་བའི་ཚུལ་གནས་པ། །ལ་ལར་དྲག་པོའི་ཚུལ་གནས་པ། །ལ་ལར་སྲིན་པོའི་གདོན་
ལ་སོགས། །ལ་ལར་རྟག་ཏུ་ཉལ་བར་བྱེད། །ལ་ལར་ཀུན་ཏུ་རྒྱུག་པར་བྱེད། །ལ་ལར་
ཀུན་དུ(ཏུ)ཚིམ་པར་བྱེད། །ཚིག་ལ་སོགས་པ་མཐའ་ཡས་པ། །རྣལ་འབྱོར་ཆེན་པོས་
འཕྲུལ་བ་འོ། །ཐབས་དེས་སེམས་ཅན་ཐམས་ཅད་ཀུན། །དོན་གཅིག་ལ་ནི་གཟུད་
ཕྱིར་རོ། །དེ་འདྲའི་སྤྱོད་པ་ལ་གནས་པ། །སྐད་ཅིག་གིས་ནི་སྦྱོར་བ་བདུན། །རྟོགས་
ནས་ཇི་སྲིད་བར་དུ་ནི། །རོ་མྱང་མཚན་ཅིང་བརྒྱད་ལྡན་པ། །ཡང་དག་ཡེ་ཤེས་དབང་
གྱུར་པ། །བྱ་བ་བྱས་པའི་དབང་ཕྱུག་ཆེ། །འཁོར་བའི་མཐའ་ཡི་ཕ་རོལ་སོན། །བདེན་
པ་གཉིས་མེད་རྣལ་འབྱོར་ཆེ། །ཁུར་བོར་བདག་དོན་རྗེས་སུ་རྙེད། །གླང་པོ་ཆེན་པོ་
དུལ་བ་འོ། །ཚེར་མ་དཀྲུགས་པ་ཐམས་ཅད་མཁྱེན། །དེ་བཞིན་གཤེགས་པ་བཅོམ་
ལྡན་འདས། །ལོངས་སྤྱོད་རྫོགས་སྐུ་ཆོས་ཀྱི་སྐུ། །སྤྲུལ་པའི་སྐུ་ཞེས་བྱ་བ་འོ། །སྐུ་
གསུང་ཐུགས་ཀྱི་དཀྱིལ་འཁོར་མཆོག །སྤྲུལ་པ་དཔག་མེད་སྤྱི་ཡི་གཟུགས། །བདག་
པོ་རྡོ་རྗེ་འཆང་བ་སྟེ། །གྲོལ་བའི་ཐིག་ལེས་མཚོན་པ་འོ། །ཞེས་འབྱུང་བ་ལ་སོགས་
པ་ལྟར་ཤེས་པར་བྱ་བ་ཡིན་ནོ། །
ཀུན་རྟོག་རྡུལ་གྱིས་རྣམ་པར་མ་རྙོགས་ཡིད་བཞིན་མཆོག་གིས་མི་རྣམས་ཕན་
བདེར་བགྱིད་པ་ལ་ནི་བསྙེམས་པའི་དྲི་མ་རིང་ཉིད་དང་
། །བསྐལ་བཟང་ཀུན་དའི་
ནགས་ལ་རབ་ཆགས་བདུན་པའི་ཤིང་རྟར་སྒྱུ་མའི་གར་བྱེད་དཔལ་ལྡན་སྙིང་རྗེའི་
50



པཎ་ཆེན་ནགས་ཀྱི་རིན་པོ་ཆེའི་ཞལ་སྔ་ནས་ཀྱི་རྣམ་ཐར།
འོད་བརྒྱ་འཆར་བ་རིས་མེད་པ། །སྐུ་གསུམ་ཡོངས་སུ་སྨིན་པའི་སྙེ་མས་རབ་དུད་ངོ༌
མཚར་དྲི་བསུང་སྲིད་པའི་གདུང་སེལ་འདོད་དགུའི་མཆོག་སྦྱིན་རྐང་འཐུང་ཆེ། །གང་
ལ་རྒྱལ་རྣམས་འདུས་ཞལ་ཕྱེ་བས་མངོན་པར་དབང་བསྐུར་རིན་ཆེན་མཆོག་གི་ཅོད་
པན་བཅིངས་ལས་སྲིད་གསུམ་བླ་མར་གྱུར་པ་འོ། །ཇི་ལྟར་སྦྲང་བུའི་གཤོག་པས་ནམ་
མཁའི་མཐའ་ལ་བགྲོད་རྩོམ་པ། །རྒྱལ་བ་རྣམས་ཀྱི་གསང་བའི་མཐའ་ལ་བྱིས་པའི་བློ་
ཡང་དེ་འདྲ་སྟེ། །འོན་ཀྱང་དད་པའི་གླེགས་བུ་ལ་ཆགས་རྨད་བྱུང་ཚོན་རིས་སར་པ་
འདིས། །སྐྱེ་བོ་སྐལ་བའི་མིག་ཅན་རྣམས་ལ་ཡ་མཚན་བརྒྱ་ཕྲག་བྱེད་པ་ཉིད། །འདི་
ལས་བདག་ཀྱང་སྲིད་པ་ཐམས་ཅད་དུ། །མགོན་པོ་མཆོག་གིས་བརྩེ་བས་རྗེས་གཟུང་
(བཟུང་)སྟེ། །རྣམ་ཐར་རྒྱ་མཚོའི་རྗེས་སུ་འཇུག་པ་ལས། །འགྲོ་བ་འདྲེན་པའི་དེད་
དཔོན་ཉིད་གྱུར་ཅིག །
དེ་ལྟར་རྣམ་ཐར་སྔ་མའི་འཕྲོ་ནས་བོད་དུ་ཕྱི་རེས་ཕེབས་པའི་བར། ཡར་འབྲོག་
ནས་དྲུང་ཁྲི་དཔོན་པ་སྐུ་མཆེད་པས་ཆེད་དུ་གསོལ་བ་བཏབ་པའི་ངོར་ཆེ་ལོང་
གསུང་བ་དག་དང་། དེ་ནས་ད་ལྟ་བར་བལ་ཡུལ་དུ་ཞལ་ལས་ཐོས་པ་དང་གནས་
སྐབས་གཞན་དུ་ཐོས་ཤིང་མཐོང་བ་རྣམས་ཀྱང་ཡི་གེར་གྱིས་ཤིག་ཅེས་སྐུ་མཆེད་
པས་ཞལ་ཏ་ནན་ཏན་དུ་གནང་བ་དང་། གཞན་ཡང་སྐལ་བ་དགེ་བ་མང་པོས་བསྐུལ་
བའི་ངོར། རྗེ་བཙུན་དམ་པ་དེ་ཉིད་ཀྱི་བཀའ་དྲིན་གྱིས་འཚོ་བའི་རྒྱལ་ཁམས་པ་
བསོད་ནམས་རྒྱ་མཚོའི་སྡེ་ཞེས་བྱ་བས་ཡི་གེར་བགྱིས་པའོ། །
འདིས་ཀྱང་མཐའ་ཡས་པའི་འགྲོ་བ་ཐམས་ཅད་སྐྱེས་བུ་དམ་པའི་རྣམ་པར་ཐར་
པ་རྒྱ་མཚོའི་རྗེས་སུ་འཇུག་པར་གྱུར་ཅིག །
51



ཁྲིམས་ཁང་ལོ་ཙཱ་བ།
༡༤༢༤༡༤༨༢
་ནམས་རྒྱ་མཚོ་
ཁྲིམས་ཁང་ལོ་ཙཱ་བ་བསོད་ནམས་རྒྱ་མཚོ་མཆོག་ནི་སློབ་དཔོན་པདྨའི་དངོས་སློབ་རྗེ་འབངས་ཉེར་
ལྔ་ལས་ངན་ལམ་རྒྱལ་བ་མཆོག་དབྱངས་ཀྱི་གདུང་རྒྱུད་དུ་གྲུབ་རིག་འཛིན་པ་ཆེན་པོ་བླ་མ་བསོད་ནམས་
འོད་ཟེར་གྱི་སྲས་སུ་རབ་བྱུང་བདུན་པའི་ཤིང་འབྲུག༡༤༢༤ལ་སྐུ་འཁྲུངས། ཁོང་གི་མེས་པོ་བསོད་ནམས་
རིན་ཆེན་གྱི་སྐུ་དུས་སུ་རྣམ་དག་ཁྲིམས་ཁང་གླིང་གི་བདག་པོར་བཀའ་ལུང་གིས་བསྐོས་པ་ཞིག་ལ་རིགས་ཀྱི་
སྲས་མེད་པས་མེས་པོ་དེ་ཉིད་བུ་དོད་དུ་བཟུང་སྟེ། དེ་ཕྱིན་ཆད་ཁྱིམ་རྒྱུད་དེ་རྣམ་དག་ཁྲིམས་ཁང་གླིང་གི་
བདག་པོར་གྱུར་པས་ཁོང་ལ་ཡང་ཁྲིམས་ཁང་ལོ་ཙཱ་བ་ཞེས་གྲགས།
ཁོང་ཆུང་དུས་ཀྱི་མཚན་ལ་དཔལ་འབྱོར་རྒྱ་མཚོ་ཞེས་བཏགས་ཤིང༌
། བྲག་ནག་པ་ཆེན་པོ་མགོན་
རྒྱལ་བས་བསོད་ནམས་རྒྱ་མཚོའི་སྡེ་ཞེས་པའི་མཚན་ཡང་གསོལ། རྗེས་སོར་ཁོང་གི་གསུང་རྩོམ་དག་གི་
མཛད་བྱང་དུའང་བསོད་ནམས་རྒྱ་མཚོའི་སྡེ་ཞེས་གསལ་ཞིང་
། ཁྲིམས་ཁང་ལོ་ཙཱ་བ་བསོད་ནམས་
ཞེས་ཀྱང་གྲགས་སོ། །དགུང་ལོ་བདུན་བཞེས་པ་ན་རོང་སྟོན་སྨྲ་བའི་སེངྒེ་བསམ་ཡས་སུ་ཕེབས་སྐབས་དེ་ཡི་
སྐུ་མདུན་ནས་རབ་ཏུ་བྱུང་ཞིང་ཆོས་ཀྱི་སྒོར་ཞུགས་ཤིང་
། མཚན་ལ་ཤཱཀྱ་རིན་ཆེན་ཞེས་གསོལ། དགུང་ལོ་
ཉེར་བཞི་པ་མེ་ཡོས་ལོར་བསྙེན་པར་རྫོགས། དགུང་ལོ་སུམ་ཅུ་པ་ཆུ་བྱ་ལོར་རྒྱ་གར་གྱི་པཎ་ཆེན་ནགས་ཀྱི་
རིན་ཆེན་བོད་དུ་ཕེབས་པ་དང་མཇལ་ཞིང་། པཎ་ཆེན་དེ་དང་འགོས་ལོ་ཙཱ་བ་གཞོན་ནུ་དཔལ་ཏེ་ལོ་པཎ་
རྣམ་གཉིས་གཙུག་ཏུ་བསྟེན་ནས་མདོ་སྔགས་གདམས་པ་དང་བཅས་པའི་ཆོས་ཚུལ་མཐའ་དག་ལ་གསན་
བསམ་མཐར་ཕྱིན་པ་མཛད་པ་དང་
། དམ་པའི་བྱིན་རླབས་ཀྱི་དབུགས་དབྱུང་བ་ཐོབ་ཚུལ། བསྟན་འགྲོའི་
དོན་དུ་སྐུ་ཚེ་མཐར་ཕྱིན་ཅིང་། རབ་བྱུང་བརྒྱད་པའི་ཆུ་སྟག ༡༤༨༢ ལོར་དགོངས་པ་ཆོས་དབྱིངས་སུ་ཐིམ་
ཚུལ་སོགས་རྣམ་ཐར་ལས་ཤེས་འཚལ།
འདིར་ཁོང་གི་དངོས་སློབ་ཞྭ་དམར་ཅོད་པཎ་འཛིན་པ་བཞི་པ་ཆོས་ཀྱི་གྲགས་པས་མཛད་པའི་རྣམ་
53



ལོ་པཎ་གྱི་རྣམ་ཐར་ཕྱོགས་བསྒྲིགས།
ཐར་ངོ་མཚར་རྒྱ་མཚོ་ཞེས་པ་འདི་བཀོད་ཡོད། ཞྭ་དམར་ཅོད་པཎ་འཛིན་པ་བཞི་པ་གང་ཉིད་ནི་ཁྲིམས་
ཁང་ལོ་ཙཱ་མཆོག་ཙ་རིར་ཕེབས་པའི་སྐབས་སུ་ཞལ་མཇལ་བ་ཡིན་ཞིང་
། དེ་ནས་བཟུང་སྟེ་དེ་ཡི་མདུན་ནས་
མདོ་སྔགས་ཆོས་ཚུལ་གྱི་གདམས་པ་མང་དུ་གསན་ཏེ་བཤེས་གཉེན་གྱི་མཆོག་ཏུ་བསྟེན། རྣམ་ཐར་འདི་ནི་
ལོ་ཙཱ་བ་གང་གི་དངོས་སློབ་དགེ་བཤེས་བྱམས་པ་ཀུན་དགས་ཟིན་བྲིས་སུ་བགྱིས་པ་དག་གོ་རིམ་བསྒྲིགས་
ཤིང་། དེ་ཡི་སྟེང་དུ་ཁོང་གི་གསུང་མགུར་དག་གིས་སྐབས་ཇི་ལྟ་བ་བཞིན་བརྒྱན་ཏེ་བྲིས་པ་ཞིག་ལགས།
འདི་ཡི་མ་དཔེར་དབུ་མེད་བྲིས་མ་རྙིང་བ་ཞིག་བཞུགས་ཀྱང་ལྡེབ་ངོས་མང་པོ་ཞིག་མི་ཚང་ཞིང་
། མཇུག་
ཀྱང་མི་འདུག །དེ་བས་མ་དཔེ་གཞན་ཞིག་བཙལ་མཐར་དབུ་ཅན་བྲིས་མ་རྙིང་པ་ཞིག་ལག་ཏུ་སོན། དེ་
ལའང་མ་དག་པ་ཡིན་ནམ་སྙམ་པ་དང་། དོན་མི་འཁྲོལ་བ་དང་
། མགུར་སོགས་ཚིག་གི་སྡེབ་སྦྱོར་སོགས་
འདི་ལྟར་ཡིན་ནམ་སྙམ་པ་དང༌
། སྐབས་རེར་སྐུང་རྟགས་འགོད་དགོས་སམ་སྙམ་པ་དག་ལ་ཤད་བརྒྱབ་པ་
སོགས་མང་ཙམ་མཆིས་ཤིང་
། སྐབས་འགའ་རེར་ཡི་གེ་མི་གསལ་བ་ཡང་འགའ་རེ་མཆིས་མོད། ང་ཚོས་མ་
དཔེ་ལ་ཞིབ་ཙམ་བསྡུར་ཏེ་མ་དཔེ་སོར་བཞག་བྱས་ཤིང་
། ཡི་གེ་མི་གསལ་བ་དག་ཀྱང་ཐབས་གང་ཡོད་ཀྱིས་
ཕུད་ཐབས་བྱས་ཏེ་བཀོད་ཡོད།
ད་དུང་རྣམ་ཐར་འདི་ཡི་དབུར་དེ་ཡང་གྲུབ་པའི་རིགས་རྒྱུད་དུ་སྐྱེ་བ་ཡོངས་སུ་བཟུང་བ་དང་
།
གཞོན་ནུའི་ཀུན་ཏུ་སྤྱོད་པ་ངོ་མཚར་བ་དང་
། བསྟན་པ་ལ་རབ་ཏུ་བྱུང་ཞིང་ཐོས་པ་མི་ཟད་པ་ཚོལ་བ་ལྷུར་
མཛད་པ་དང་། བསྙེན་པར་རྫོགས་པ་དགེ་སློང་གི་དངོས་པོ་བརྙེས་པ་དང༌
། བསམ་པ་ལས་བྱུང་བའི་མཁྱེན་
རབ་ཀྱི་སྒོ་ཕྱེ་བ་དང་
། བྱིན་རླབས་ཀྱི་སྟོབས་ཀྱིས་དབུགས་དབྱུང་བ་ཇི་ལྟར་ཐོབ་པ་དང་
། སྡེ་སྣོད་དང་རྒྱུད་
སྡེ་རྒྱ་མཚོའི་མངའ་དབང་དུ་གྱུར་ཏེ་བསྟན་པ་ལ་བྱ་བ་རླབས་པོ་ཆེ་མཛད་པ་དང་
། ཡོངས་སུ་མྱ་ངན་ལས་
འདའ་བའི་མཛད་པ་བསྟན་པའི་ཚུལ་རྣམས་སོ། །ཞེས་ས་བཅད་ལྔ་བྱུང་མོད། གཞུང་དཀྱུས་སུ་དེ་དག་གི་ས་
མཚམས་གསལ་བོ་མེད་པས་ཇི་བཞིན་དབྱེ་འབྱེད་དཀའ་བ་བྱུང་མོད། ང་ཚོས་དཔྱད་གཞི་ཙམ་ཞིག་ས་
མཚམས་བཀར་ཏེ་བཀོད་ཡོད། ལྷག་པར་ས་བཅད་ལྔ་པའི་ས་མཚམས་ལ་ད་དུང་འཁྲུན་ཐག་མ་ཆོད་པ་རེ་
འདུག་མོད། གནས་སྐབས་སུ་དེ་ལས་འཇོག་ས་མ་རྙེད་པས་ཀུན་ཀྱིས་དཔྱད་འཚལ་ལོ། །
སྒྲིག་པ་པོས།
54



དེ༄༅། །རྗེ་ཐམས་ཅད་མཁྱེན་པ་ལོ་ཙཱ་བ་ཆེན་པོའི་རྣམ་པར་ཐར་པ་
ངོ་མཚར་རྒྱ་མཚོ་ཞེས་བྱ་བ་བཞུགས་སོ། །
ཞུ་དམར་ཆོས་ཀྱི་གྲགས་པས་མཛད།
དཔལ་ལྡན་བླ་མ་རིགས་ཐམས་ཅད་ཀྱི་འཁོར་ལོས་བསྒྱུར་བ་ཁྱབ་བདག་རྡོ་རྗེ་
སེམས་དཔའི་ཞབས་ལ་དངོས་པོ་ཀུན་གྱིས་འདུད་ཅིང་ཕྱག་འཚལ་ལོ། །
མཆོག་ཏུ་ཟག་མེད་ཡེ་ཤེས་སྐུ་གང་རྣམ་པ་ཀུན་གྱི་མཆོག་དང་ལྡན། །
གཞོམ་དུ་མེད་པའི་རྡོ་རྗེའི་གསུང་དབྱངས་སྒྲ་སྐད་རྣམ་པ་ཐམས་ཅད་པ། །
བདེ་བ་ཆེན་པོས་ཡོངས་གང་ཐུགས་ནི་སྙིང་རྗེ་ཆེན་པོའི་རང་བཞིན་ཏེ། །
གསང་གསུམ་དབྱེར་མེད་རྒྱལ་བའི་བདག་པོ་བླ་མའི་ཞབས་རྡུལ་སྤྱི་བོར་བསྟེན། །
གང་གི་ཡོན་ཏན་ཆ་ཙམ་བརྗོད་པ་རྣ་བར་ལྷུང་བས་ཀྱང་། །
སྲིད་པའི་ཕུན་ཚོགས་མ་ལུས་དཔེར་བྱར་མིན་པའི་དངོས་གྲུབ་མཆོག་
སྐད་ཅིག་ཉིད་ལ་ཐོབ་པར་འགྱུར་གྱི་སྐལ་པར་ལྡན་པ་དག །
རྡོ་རྗེའི་སློབ་དཔོན་མཛད་པ་ཟབ་རྒྱས་མཉན་ལ་སྤྲོ་བར་རིགས། །
55



ལོ་པཎ་གྱི་རྣམ་ཐར་ཕྱོགས་བསྒྲིགས།
མཁའ་ལྟར་ཆེར་ཡང་རྣམ་པར་ཐར་པའི་ཕུལ། །
མཐའ་དག་བརྗོད་ལ་རྒྱལ་དང་རྒྱལ་བའི་སྲས། །
བདག་ཉིད་ཆེ་ཡང་སྤོབས་པ་ཞུམ་འགྱུར་ན། །
རྨོངས་བདག་གནས་འདིར་སྩོལ་བ་ཇི་ལྟར་འོས། །
དེ་ལྟ་མོད་ཀྱང་ཉིན་བྱེད་འོད་ཟེར་ཚོགས། །
མ་ལུས་རྗེས་སུ་ཞུགས་པར་མ་གྱུར་ཀྱང་
། །
བུ་གའི་འོད་ཀྱིས་སྣང་བའི་སྐབས་སྦྱིན་ལྟར། །
འདི་བརྗོད་དོན་དང་ལྡན་པ་ཁོ་ན་ཡིན། །
འདིར་བདག་ཅག་གི་རྗེ་བཙུན་ཆོས་ཀྱི་སྤྱན་ཅན་མཚན་བརྗོད་པར་དཀའ་བ་
དཔལ་ལྡན་ལོ་ཙཱ་བ་ཆེན་པོ་འདི་ནི། སྔོན་གྱི་སྐྱེས་པའི་རབས་ཀྱི་ཕྲེང་བ་རྣམས་སུ་
ཡང་ཚོགས་གསུམ་གྱི་སྤྱོད་པ་མུ་མེད་པ་སྤྱད་ཅིང་། སེམས་ཅན་གྱི་དོན་གྱི་ཕྱིར་ཞུགས་
པ་མཐར་ཕྱིན་པ། སྤངས་པ་དང་ཡེ་ཤེས་ཕུལ་དུ་དབྱུང་དུ་མེད་པའི་མངོན་པར་བྱང་
ཆུབ་པ་བརྙེས་པར་གྱུར་ཀྱང་
། ཉམ་ང་བའི་འཁོར་བའི་རྒྱ་མཚོ་ཀུན་རྟོག་གི་རླབས་
རྒྱས་ཀུན་ཏུ་བཞུགས{འཁྲུགས}པ། ཉོན་མོངས་པའི་ཀློང་དང་ལས་ཀྱི་ཆུ་སྲིན་གྱིས་
གཏམས་ཤིང་། ཉེ་བར་ལེན་པའི་ཕུང་པོའི་རྟ་གདོང་གིས་ཡོངས་སུ་བསྐོར་བའི་ནང་
དུ་བྱིང་བའི་མགོན་མེད་པ་རྣམས་ལ་མཁྱེན་བརྩེའི་བ་དན་རྣམ་པར་བསྒྲེང་བ་དང་
ལྡན་པའི་ཕྲིན་ལས་ཀྱི་གྲུ་གཟིངས་ལེགས་པར་བཤམས་ཏེ། གདུལ་བྱ་དོན་མཐུན་
རྣམས་ཐར་པའི་སྐམ་སར་སྒྲོལ་བ་ལ་བརྩོན་པའི་དེད་དཔོན་སེམས་དཔའ་ཆེན་པོའི་
56



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཚུལ་འཛིན་པར་གདོན་མི་ཟའོ། །
དེ་ལྟ་ནའང་རེ་ཤིག(ཞིག)ཚུ་རོལ་མཐོང་བའི་ངོར་བྱས་ཏེ་ཅུང་ཟད་བརྗོད་ན།
བྱང་ཆུབ་སེམས་དཔའི་རིགས་ཀྱི་རྟགས་དང༌། སྙིང་སྟོབས་དང༌
། སྤྲོ་བ་དང་
། བརྟེན་
པ་དང་། བསླབ་པའི་གནས་ནམ་དུ་ཡང་མི་གཏོང་བ་དང་
། དམ་བཅས་པ་མི་འདྲལ་
བ་དང་། སྐུ་སྲོག་ལ་བསྡོ་བ་ལ་ཡང་ཕན་འདོགས་པར་མཛད་པ་དང་། ཐོས་པ་མང་
བ་ལ་སོགས་དགེ་བའི་བཤེས་གཉེན་གྱི་ཁྱད་པར་གྱི་ཆོས་མ་ཚང་བ་མེད་པ་དང་ལྡན་
ཞིང་༑ ཐེག་པ་མཆོག་གི་ཐུགས་བསྐྱེད་པས་ལེགས་པར་ཟིན་པའི་ངེས་འབྱུང་གི་སྡོམ་
པས་བསྡམས་པ་དང་། རང་བཞིན་དང་
། བཅས་པའི་ཁ་ན་མ་ཐོ་བས་མ་གོས་པ་དང་
།
དགག་སྒྲུབ་ཀྱི་བརླབ{བསླབ}པ་རིན་པོ་ཆེའི་གནད་ཇི་ལྟ་བར་མཁྱེན་པ་ལ་སོགས་པ་
དམ་པའི་ཆོས་འདུལ་བ་ལས་གསུངས་པའི་བསྟེན་པར་འོས་པའི་ཡོན་ཏན་རྫོགས་
པར་མངའ་བ་ཉིད་དང་
། རྡོ་རྗེའི་ཐེག་པ་ལ་ལྷག་པར་ཞུགས་པའི་ཐུགས་རྒྱུད་རབ་ཏུ་
སྨིན་པ། ཐུན་མོང་དང་ཐུན་མོང་མ་ཡིན་པའི་དམ་ཚིག་ལས་ཅུང་ཟད་ཀྱང་འདའ་
བར་མི་སྤྱོད་ཅིང་
། དབང་གི་དོན་ལྷན་ཅིག་སྐྱེས་པའི་ཡེ་ཤེས་སྐུ་ཉམས་སུ་བསྟར་བ།
རྒྱུད་མ་ལུས་པའི་རྡོ་རྗེའི་གནས་དབང་བཞི་པའི་ངེས་པ་ཐུགས་སུ་ཆུད་ནས་སོ་སོ་
ཡང་དག་པར་རིགས་པ་བཞི་དང་ལྡན་པས་བཀའ་དྲིན་མཛད་པ་ལ་བསྙེངས་པ་དང་
བྲལ་བ་སྟེ། དཔལ་ལྡན་བླ་མ་ཞེས་འདོགས་པའི་མཚན་ཉིད་ཡོངས་སུ་ཚང་བ་ནི་རྣམ་
པར་ཐར་པ་ཆེ་ལོང་ཙམ་སྨོས་པའོ། །
ད་ནི་སྐུ་སྐྱེ་བ་འདིའི་མཛད་པ་རྣམས་བརྗོད་པར་བྱ་སྟེ། དེ་ཡང་གྲུབ་པའི་རིགས་
བརྒྱུད(རྒྱུད)དུ་སྐྱེ་བ་ཡོངས་སུ་བཟུང་བ་དང༌། གཞོན་ནུའི་ཀུན་ཏུ་སྤྱོད་པ་ངོ་མཚར་
བ་དང་། བསྟན་པ་ལ་རབ་ཏུ་བྱུང་ཞིང་ཐོས་པ་མི་ཟད་པ་འཚོལ་བ་ལྷུར་མཛད་པ་དང་
།
57



ལོ་པཎ་གྱི་རྣམ་ཐར་ཕྱོགས་བསྒྲིགས།
བསྙེན་པར་རྫོགས་པ་དགེ་སློང་གི་དངོས་པོ་བརྙེས་པ་དང༌
། བསམ་པ་ལས་བྱུང
བའི་
མཁྱེན་རབ་ཀྱི་སྒོ་བྱེ་བ་དང་། བྱིན་རླབས་ཀྱི་སྟོབས་ཀྱིས་དབུགས་དབྱུང་བ་ཇི་ལྟར་
ཐོབ་པ་དང་
། སྡེ་སྣོད་དང་རྒྱུད་སྡེ་རྒྱ་མཚོའི་མངའ་དབང་དུ་གྱུར་ཏེ་བསྟན་པ་ལ་བྱ་
བ་རླབས་པོ་ཆེ་མཛད་པ་དང་
། ཡོངས་སུ་མྱ་ངན་ལས་འདའ་བའི་མཛད་པ་བསྟན་
པའི་ཚུལ་རྣམས་སོ། །
དང་པོ། གྲུབ་པའི་རིགས་རྒྱུད་དུ་སྐྱེ་བ་བཟུང་བ།
དེ་ལ་བོད་ཅེས་བྱ་བའི་ཡུལ་ལྗོངས་ཆེན་པོ་འདི་ནི། འཕགས་པ་འཇིག་རྟེན་
དབང་ཕྱུག་གིས་བྱིན་གྱིས་བརླབས་ཤིང་
། རི་མཐོ་ས་གཙང་ཟོང་འདོད་དགུ་འབྱུང
བ་ལ་སོགས་ཡོན་ཏན་གྱིས་བརྒྱན་པ་ཡིན་ལ། འདིར་གནས་པ་རྣམས་ཀྱི་རུས་
སུ་གྲགས་པ་མིའུ་གདུང་དྲུག་ཅེས་འབྱུང་བ་ལས། རྗེ་བཙུན་ཆེན་པོ་འདིའི་རིགས་ནི་
ངན་ལམ་བཙན་པོའི་འོད་ཀྱི་དཀྱིལ་འཁོར་ཅན་ཞེས་བྱ་ཞིང་
། ཕྱིའི་རུས་ཆེན་ལྡོང་ལ་
ནང་ཚན་བཅུ་བརྒྱད་དུ་གྱེས་པའི་རོག་ཡིན་ཏེ། སྔོན་གྱི་དུས་དཔལ་ཆོས་སྐྱོང་བའི་
རྒྱལ་པོ་ཁྲི་སྲོང་ལྡེ་བཙན་གྱིས་ཆབ་སྲིད་ཆེན་པོ་མངའ་བཞེས་ནས་བསྟན་པ་རིན་པོ་
ཆེ་འཛུགས་པའི་ཆེད་དུ་མཁན་པོ་བོ་དྷི་ས་ཏྭ་དང་
། སློབ་དཔོན་པདྨ་སམྦྷ་བ་སྤྱན་
དྲངས་ཏེ། ཆོས་འཁོར་བསམ་ཡས་བཞེངས་ཤིང་། རྒྱ་གར་ནས་ཐམས་ཅད་ཡོད་སྨྲའི་
སྡེ་པའི་དགེ་སློང་བཅུ་གཉིས་གདན་དྲངས་ནས། བོད་ལ་བཙུན་པ་བཏུབ་མི་བཏུབ་
སད་པའི་ཕྱིར་མི་བདུན་རབ་ཏུ་བྱུང་བའི་ནང་ནས་ངན་ལམ་རྒྱལ(བ)མཆོག་དབྱངས་
ཤེས(ཞེས)བྱ་བ། རིག་འཛིན་ཆེན་པོ་པདྨས་རྗེ་འབངས་ཉི་ཤུ་རྩ་ལྔ་ལ་དབང་བསྐུར་
58



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བའི་ཚེ། པདྨ་གསུང་གི་མེ་ཏོག་དབང་བར་གྱུར་ཅིང་
། ཁྲོ་རྒྱལ་རྟ་མགྲིན་གྱི་གྲུབ་པ་
བརྙེས་པ་དེ་ཉིད་ཀྱི་དབོན་བརྒྱུད་ལ་མཁས་གྲུབ་ཀྱི་སྐྱེས་བུ་དམ་པ་བར་མ་ཆད་དུ་
བྱོན་ཏེ་འཆིམས་ཕུའི་སྤྱི་བོའི་སྒྲུབ་གནས་སྐྱོང་བར་མཛད་པ་ལས། དུས་ཕྱིས་སྔགས་
འཆང་ཆེན་པོ་བླ་མ་བསོད་ནམས་རིན་ཆེན་ཞེས་བྱ་བ། དཔལ་རྟ་མགྲིན་ལྷ་བཞི་ལ་
བསྙེན་སྒྲུབ་ཚུལ་བཞིན་དུ་མཛད་པས་གྲུབ་པའི་མཚན་མ་བརྙེས་ཤིང་། རྒྱལ་པོ་ཆེན་
པོ་བི་ཧ་རས་ཕྲིན་ལས་མངོན་སུམ་དུ་སྒྲུབ་པས་ནུས་མཐུ་རྨད་དུ་བྱུང་བ་མངའ་
བར་གྲགས་སོ། །དེའི་ཚེ་བླ་མ་དམ་པ་བསོད་ནམས་རྒྱལ་མཚན་པའི་དཀོན་གཉེར་
དཔོན་བླ་མ་འོད་ཟེར་གྲགས་པ་ཞེས་པ་རྣམ་དག་ཁྲིམས་ཁང་གླིང་གི་བདག་པོར་
བཀའ་ལུང་གིས་བསྐོས་པ་ཞིག་ལ། རིགས་ཀྱི་སྲས་མེད་པས་བླ་མ་འདི་ཉིད་བུ་དོད་
དུ་བཟུང་སྟེ། དེ་ཕྱིན་ཆད་ཁྲིམས་ཁང་གླིང་གི་བདག་ཀྱང་མཛད་དོ། །
དེའི་སྲས་གྲུབ་རིག་འཛིན་པ་ཆེན་པོ་བླ་མ་བསོད་ནམས་འོད་ཟེར་བ་ནི། རབ་ཏུ་
གསལ་བའི་མཁྱེན་རབ་དང་
། ཞིབ་མོར་དཔྱོད་པའི་བློ་གྲོས་ལུགས་གཉིས་ཀྱི་རྗེས་སུ་
ཐོགས་པ་མེད་པར་འཇུག་པས། ས་སྐྱོང་བ་དག་གིས་ཀྱང་ཡིད་རྟོན་པའི་གནས་སུ་
གྱུར་ལ། ཁྱད་པར་རྡོ་རྗེའི་ཐེག་པའི་དཀྱིལ་འཁོར་ཆེན་པོའི་སློབ་དཔོན་དུ་བྱ བའི་
ཆོས་ཇི་སྙེད་ལ་གཞན་གྱི་དྲིང་མི་འཇོག་པའི་མཁྱེན་པ་རྒྱ་མཚོ་དང་
། རྣལ་འབྱོར་ལ་
ལྷུར་མཛད་པའི་ཀུན་དུ་སྤྱོད་པ་མ་རྨད་པས། ཆེ་དགུ་མང་པོའི་གཙུག་ཏུ་མཛེས་པ་
ཞིག་གོ། །དེའི་བཙུན་མོ་ཡང་རང་བཞིན་གྱི་ཌཱ་ཀི་མ་མཆོག་ཏུ་དུལ་བ་དང་
། རྒྱུད་
དྲང་བས་གྱ་གྱུར་སྤྱོད་པ་དང་བྲལ་ཞིང་
། དགེ་བ་ལ་འདུན་པ་ལ་སོགས་པའི་ཡོན་ཏན་
གྱིས་ཕྱུག་པ་དཔལ་ལྡན་འཛོམ་པ་ཞེས་བྱ་བ་དག་ལ་སྲས་ལྕམ་སྲིང་ལྔ་འཁྲུངས་པའི་
ཐུ་བོ་ནི་རྗེ་རིན་པོ་ཆེ་འདི་ཉིད་དེ། ཡབ་རྗེ་དེ་ཉིད་དགུང་སྙིང་དབང་ཕྱུག་ཅེས་བྱ་བ་
59



ལོ་པཎ་གྱི་རྣམ་ཐར་ཕྱོགས་བསྒྲིགས།
མེ་མོ་གླང་དགུང་ལོ་ཉི་ཤུ་རྩ་བརྒྱད་བཞེས་ཤིང་
། ཡུམ་དེ་ཡང་མྱོས་ལྡན་ཞེས་གྲགས་
པ་ས་མོ་ཡོས་ལོ་མ་ཉི་ཤུ་རྩ་དྲུག་བཞེས་པའི་ཚེ་ལྷུམས་སུ་ཞུགས་པ་ན། ཡུམ་གྱི་མནལ་
ལམ་དུ། ཡར་ཀླུངས་བཙན་ཐང་གི་གཟིམས་སྤྱིལ་ནས་ཆུ་མིག་ཏུ་ཆུ་ལེན་དུ་བྱོན་པས།
ཆུ་མིག་གི་ནང་ན་གསེར་གྱི་རྡོ་རྗེ་རྩེ་ལྔ་པ་ཅིག(ཞིག)འདུག །ཆུ་གཅུ་བའི་སྐྱོགས་ཀྱི་
ནང་དུ་བྱུང་བ་བུམ་པར་བླུགས་ཏེ། རང་གི་སྡུམ་པར་བསྣམས་བྱོན་པ་ཅིག་སྨིས(ཞིག་
རྨིས); དེ་ནས་གཟུང་ཏེ(བཟུང་སྟེ)ལུས་ལ་བདེ་བའི་ཉམས་དཔག་ཏུ་མེད་པ་དང་
ལྡན་ཞིང་
། སེམས་རང་བཞིན་གྱིས་ངང་བཟང་བ་དང༌། དད་པ་དང་དགེ་བའི་བློ་
དང་༑ བྱམས་པའི་སེམས་རྩོལ་མེད་དུ་སྐྱེ་ཞིང་
། སྐུ་ལུས་རྟག་ཏུ་ཉི་མའི་ཟེར་གྱིས་འཚོ་
བ་སྙམ་བྱེད་པ་ལ་འཇའ་སྣ་ཚོགས་ཟུག་པ་དང་
། ཉིན་མཚན་ཀུན་ཏུ་རོལ་མོའི་ཁྱད་
པར་མང་པོ་སྒྲ་སྙན་པར་གྲག་པའི་དབུས་ན་རང་ཉིད་འདུག་པའི་ཉམས་བྱུང་བར་
འདུག་ཅིང་
།
ནམ་ཞིག་མངལ་འཛིན་པའི་ཟླ་བ་རྫོགས་ནས། ཁྲོ་མོ་ཞེས་བྱ་བ་ཤིང་ཕོ་འབྲུག་
གི་ལོའི་ཧོར་ཟླ་བཅུ་པའི་ཚེས་ཉི་ཤུ་ལྔ། གཟའ་ལྷག་པ། སྐར་མ་མེ་བཞི། འཕྲོད་
ཀུན་དགའ། སྦྱོར་བ་མཛའ་བོ་རྣམས་འཛོམ་པ་ལ་བཙན་ཐང་གི་ཁྱམས་ཁང་གསེར་
ཞེས་བྱ་བར། ཉི་མའི་དཀྱིལ་འཁོར་ལྷག་པར་མདངས་གསལ་བའི་དགེ་བའི་ལྟས་
དང་བཅས་བཞིན་དུ་ཡུམ་ལ་གནོད་པ་མེད་ཅིང་བདེ་བར་སྐུ་བལྟམས་ཏེ། ཁྱིམ་གྱི་
འབྱོར་བའི་ཁྱོན་རྣམས་ཀྱང་འབད་མེད་དུ་རྒྱས་པ་སོགས་ལྟས་ཡ་མཚན་ཅན་བྱུང་བ་
དང་༑ བཙས་མ་ཐག་ཡུམ་གྱི་ཡབ་དཔོན་འཚོ་བར་གྲགས་པས་ལྗགས་ཀྱི་སྟེང་དུ་གིའུ་
ཝང་གིས་དྷིའབྲི་བ་སོགས་བློ་རྣོ་བའི་ཆོ་གའང་བྱས་ཏེ། མཚན་དཔལ་འབྱོར་རྒྱུ་
མཚོ་ཞེས་གསོལ་ཏོ། །
60



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གཉིས་པ། གཞོན་ནུའི་ཀུན་ཏུ་སྤྱོད་པ་ངོ་མཚར་བ།
དེ་ནས་ལོ་བཞི་ཙམ་གྱི་བར་ཡར་ཀླུངས་བཙན་ཐང་དུ་བཞུགས་ནས། ཆོས་འཁོར་
བསམ་ཡས་སུ་གདན་དྲངས་པའི་ཐེགས་ལམ་འཆིམས་ཕུའི་མདར་ཕེབས་དུས་
འཆིམས་ཕུ་ངོས་ལ་གཟིགས་ནས། ཨ་ལི་ཡ་ན་གསུང་ཞིང་སྔོན་གྱི་བག་ཆགས་སད་
པའི་རྣམ་འགྱུར་མང་པོ་མཛད། དབུ་རྩེ་རིགས་གསུམ་གཟིགས་སར་ཕེབས་ནས། རྟ་
ཐེན(འཐེན)། ང་ལྟད་མོ་བལྟ་དགོས་འདུག་གསུང་ཞིང་རྒྱུན་རིང་དུ་བཞུགས་པ་
གནང་། བསམ་ཡས་སུ་བཞུགས་པ་ན་ཁྱེའུ་རྩེད་གྲོགས་མང་པོ་དང་བཅས་ཏེ། ཆོས་ཁྲི་
བརྩིགས་པ་ལ་རང་ཉིད་བཞུགས། གཞན་རྣམས་ཆོས་ཉན་གྱི་ཚུལ་དུ་བྱས་ནས། ངས་
ཆོས་འཆད་པ་ཡིན་པས་ཁྱེད་རང་རྣམས་ཉོན་གསུངས་ནས། ཁྱིམ་དང་འཁོར་བའི་
ཉེས་དམིགས་རྒྱས་པ་གསུངས་ཤིང་
། མཛད་པ་ངོ་མཚར་བ་དེའི་ཚེ་དང་
། གནས་
སྐབས་གཞན་མང་པོར་ཡུམ་གྱིས། ངའི་བུ་འདི་ཁྱེད་རྣམས་ཀྱི་བུ་དང་མི་འདྲ། མངལ་
དུ་ཆགས་པ་ནས་དིང་སང་གི་བར་གྱི་དགེ་མཚན་འདི་རྣམས་ལ་བལྟས་ན། བསྟན་པ་
ལ་ཕན་པའི་མཁས་གྲུབ་གཞན་དང་མི་མཉམ་པ་ཅིག(ཞིག)འོང་ངེས་པ་ཡིན་གསུང་
ཞིང་༑ དེ་དུས་ཀྱི་ཆོས་ཁྲི་ལའང་ཡུན་རིང་པོའི་བར་དུ་འཛིན་ཚུགས་དང་ཞབས་
ཏོག་མཛད་པར་སྣང་ངོ༌། །
དེ་དག་གི་སྐབས་རྣམས་སུ་ཡབ་རིག་པ་འཛིན་པ་ཆེན་པོ་དེས་ཀྱང་གཞོན་ནུ་
དེའི་སྐུ་བསྐྱེད་བསྲིང་བའི་ཐབས་ལ་མཁས་པ་དག་རིམ་གྲོ་བར་བསྐོས་ལ། བར་ཆད་
ཀྱིས་མི་བརྫི་བར་བྱ་བའི་ཆེད་དུ་བཀའ་རྗེས་གནང་དུ་མ་ཕུལ་ཞིང་། ཁྱད་པར་ཡབ་
61



ལོ་པཎ་གྱི་རྣམ་ཐར་ཕྱོགས་བསྒྲིགས།
ཉིད་ཀྱི་ཐུགས་དམ་བཅོམ་ལྡན་འདས་འཁོར་ལོ་ཆེན་པོའི་དཀྱིལ་འཁོར་དུ་བཅུག་པ་ན།
རིགས་བརྟག་པའི་མེ་ཏོག་གཙོ་བོས་བཞེས་པའི་དབང་ལས། གསང་མཚན་དཔལ་མི་
བསྐྱོད་རྡོ་རྗེ་ཞེས་གདགས་པར་མཛད་དེ། སྐུའི་སྐྱེ་བ་འདི་ཉིད་ལ་གསང་སྔགས་ཀྱི་
དཀྱིལ་འཁོར་དུ་ཞུགས་ཤིང་དབང་ནོད་པའི་ཐོག་མ་ཡིན་གསུང་ལ། དེའི་རྗེས་སུ་
ཡང་གུར་མགོན་ལ་སོགས་ཆོས་སྐྱོང་མང་པོའི་བཀའ་གསན་པར་མཛད་དོ། །
བྱིས་པའི་ཚུལ་གྱི་རོལ་རྩེད་མཛད་བཞིན་པ་དེ་དང་དེའི་ཚེ་ཡང་སྔོན་རྫོགས་
པའི་རིམ་པ་ཐུན་མོང་མ་ཡིན་པའི་རྣལ་འབྱོར་ལྷུར་བཞེས་པ་མཐུ་བརྟས་པས།
གཟིམས་མལ་དུ་དབུ་གཏུམས་ནས་བཞུགས་པའི་ཚེ་ཡང་ཡུལ་སྣང་རབ་འབྱམ་
གྱི(རབ་འབྱམས་ཀྱི)འཆར་སྒོ་ཤར་བས། དེ་ལ་ལྟད་མོའི་དགོངས་པས་ཐུགས་ཆགས་
ཏེ༑ གཟིམས་མལ་ནས་བཞེངས་པར་བསྐུལ་མི་བྱུང་བ་ན་མི་འདོད་པ་ཆེན་པོ་འོང་བ་
བྱུང་གསུང་།
གསུམ་པ། བསྟན་པ་ལ་རབ་ཏུ་བྱུང་ཞིང་ཐོས་པ་མི་ཟད་པ་
འཚོལ་བ་ལྷུར་མཛད་པ།
དུས་རེ་ཤིག(ཞིག)ན་བྲག་ནག་པ་རིན་པོ་ཆེ་མགོན་རྒྱལ་བ་བདག་ཉིད་ཆེན་
པོ་འདི་ལ་ཐུགས་དགྱེས་པར་གྱུར་ཏེ། བསོད་ནམས་རྒྱ་མཚོའི་སྡེ་ཞེས་དོན་དང་
མཐུན་པར་མཚན་གསོལ་ཞིང་
། དགུང་ལོ་བདུན་བཞེས་པ་ལྕགས་ཕོ་ཁྱིའི་ལོ་ལ་ཆོས་
ཀྱི་རྗེ་རོང་སྟོན་སྨྲ་བའི་སེང་གེ་དཔོན་སློབ་བསམ་ཡས་སུ་ཆོས་བར་ལ་ཕེབས་པ་ ན།
ཐུགས་སྤྲོ་བ་དང་གུས་པ་ཆེན་པོ་འཁྲུངས་ཏེ། ཡུམ་ལས་བླངས་པ་དང་ཐབས་མཁས་
62



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱིས་ཕྱག་ཏུ་བཞེས་ནས་ཉིན་རེ་བཞིན་གསོལ་ཇ་ཞུ་བ་དང་། ཆོས་རར་བཞུགས་པས།
རོང་སྟོན་ཆེན་པོ་ཡང་ཀུན་ཏུ་སྤྱོད་པ་དེས་ཐུགས་ཕྲོགས་ཏེ། གཞོན་ནུ་འདི་ཆུང་ངུ་
ནས་དད་པ་ཆེ་ཞིང་ཆོས་ཀྱི་རིགས་སད་པ། བློ་གྲོས་དང་ལྡན་པ་ཞིག་འདུག་ཅེས་
ཡང་ཡང་བསྔགས་པ་བརྗོད་ཅིང་། ངེད་ལ་ཇ་མང་པོ་རང་སྦྱིན་པའི་སྦྱིན་བདག་ཡིན།
གསུང་བ་སོགས་དགྱེས་པའི་རྣམ་འགྱུར་མང་པོ་མཛད། དུས་དེར་ཡབ་ཡུམ་གྱིས་ཀྱང་
རབ་ཏུ་བྱུང་
་བའི་མཐུན་རྐྱེན་ཕུལ་ཏེ། ཆོས་རྗེ་དེ་ཉིད་ལ་མཁན་པོ་ཞུས། དྭགས་པོ་
བཀྲ་ཤིས་རྣམ་རྒྱལ་བས་ལས་སློབ། དཀའ་བཞི་བ་ཤེས་རབ་དཔལ་ལྡན་གྱིས་དུས་
བསྒོ(གོ)། གསང་ཕུའི་གདན་ས་བ་ནམ་བརྟན་པས་གྲོགས་དན་པ་བྱས་ཏེ་རབ་ཏུ་
བྱུང་བ་གནང་བའི་ཚེ། མཁན་པོའི་གསུང་གིས། གཞོན་ནུ་འདི་བསྟན་པ་ལ་ཕན་པ་
ཅིག(ཞིག)འོང་བ་དང་
། གལ་ཤིན་ཏུ་ཆེ་བས་མིང་ལེགས་པོ་ཅིག(ཞིག)སྦྱིན་དགོས་
གསུང་། ཤཱཀྱ་རྒྱལ་མཚན་དུ་བཏགས། དེར་ལས་སློབ་གྱིས(ཀྱིས)གལ་ཤིན་ཏུ་ཆེ་བ་
ཡང་ཡིན་ཏེ། ད་ལན་རྗེ་ཉིད་ཀྱི་མཚན་དེ་ག་རང་གནང་བྱུང་ཞུ་བ་ལ། འོ་ན་ཤཱཀྱ་
རིན་ཆེན་གྱིས་གསུངས་ནས། མཚན་དེ་སྐད་དུ་གསོལ་ཏེ། རྒྱལ་བའི་བསྟན་པ་ལ་
ཡང་དག་པར་ཞུགས་པའི་ཚངས་སྤྱོད་མཆོག་དང་ལྡན་པར་གྱུར་ཏོ། །
སྐབས་ཤིག་ཏུ། བསམ་ཡས་ཀྱི་སློབ་དཔོན་ཟླ་བ(ལྷ}ཁང་བ་བྱ་བའི་གན་དུ་
གེ་འབྲི་བ་དང་སློབ་པའི་ཚུལ་ཞག་བཅུ་བདུན་གནང་བ་ན། སློབ་དཔོན་གྱི་ཡིག་རིས་
མ་ལྟོས་པའི་ཕྱག་བྲིས་ཤིན་ཏུ་ལེགས་པ་མཁྱེན། སྐབས་ཤེད་སྐུ་རྩེད་ལ་ཅུང་ཟད་གཡེལ་
བ་ལ། སློབ་དཔོན་གྱིས་སྨྱུག་མའི་སྐག་ཞུས་པས། ང་རང་གི་རྩོལ་བས་མ་སོང་ན། སྨུག་
མའི་སྐག་གིས་འཇུན་པ་དོན་དང་ལྡན་པ་མིན་གསུང་ངོ༌
། །རྒྱལ་བའི་སྲས་རྣམས་ནི་
གཞན་ལ་མ་ལྟོས་པར་གཙུག་ལག་ལ་ཐོགས་པ་མེད་པར་སྦྱོར་བ་ཡིན་ཏེ། དེ་ཡང་ཡུམ་
ཡེ་
63



ལོ་པཎ་གྱི་རྣམ་ཐར་ཕྱོགས་བསྒྲིགས།
སྙན་དངགས་ལ་དགྱེས་པར་ཡོད་པ་ལ། སྐུ་ན་ཕྲ་མོ་དེས་སྙན་དངགས་ཀྱི་རྒྱན་དང་
ལྡན་པའི་ཕྲིན་ཡིག་དང་བསྟོད་ར་མང་པོ་ཕྱག་བྲིས་སུ་བཀོད་དེ་རྩལ(བསྩལ)བས་
དགྱེས་ཆེས་ཏེ། ཐམས་ཅད་ལ་བུ་ཡོད་པ་མང་པོ་ཡོད་དེ། ངའི་བུ་འདི་འདྲ་ཡོད་པ་
སུ་ཡང་མེད་ཅེས་གསུང་ཞིང་
། སྙན་དངགས་རྣམས་བཀླགས་པ་དང་དར་ཟབ་ཀྱིས་
དྲིལ་ཏེ་ཚགས་མཛད་པས། ཚུལ་དེ་མཐོང་ཞིང་ཐོས་པ་རྣམས་རབ་ཏུ་མགུ་བ་སྐྱེས་སོ། །
དེ་ལྟར་གསན་སྦྱོང་གི་ཚུལ་མ་བསྟན་པའི་དུས་ནས་མཁྱེན་པའི་སྤྱན་རྒྱས་པ་
རྩམ(ཙམ)དུ་མ་ཟད། མཚན་བཅས་ཀྱི་ཐུགས་དམ་ཀྱང་(ཡང་)ཆེས་བརྩན{བརྩོན
(བཙན)པ་ཡིན་པས། ལྷག་པའི་ལྷ་མང་པོའི་མངོན་རྟོགས་ཆུང་ཆུང་རྣམས་དང་
འབྲེལ་བའི་བཟླས་བརྗོད་ལ་འགྲུས་པ་དང་
། བྱེ་བྲག་ཏུ་བཙན་ཐང་གི་གཟིམས་སྤྱིལ་དུ།
ཡབ་རྗེས་ཐོག་མར་བཀའ་དྲིང་དུ་རྩལ(བཀའ་དྲིན་ཏུ་བསྩལ)བའི་བཅོམ་ལྡན་འདས་
འཁོར་ལོ་ཆེན་པོའི་བསྙེན་པ་དང་
། དེའི་རྗེས་སུ་རྡུལ་ཚོན་གྱི་དཀྱིལ་འཁོར་བཞེངས་
ཏེ་སྒྲུབ་མཆོད་གནང་བའི་ཚེ། ཕྱག་མཛོད་ན་དཀར་གཟུགས་སོགས་དངུལ་སྤྱད་མང་
པོ་ཡོད་པ་ཕྱི་བདར་གནང་སྟེ་ཡོན་ཆབ་འབུལ་བ་དང༌
། སྒྲུབ་མཆོད་འཛུགས་ཉིན་
ཞིབ་ཡབ{ཡ་བ}ལྔ་ཙམ་དང་
། རྗེས་སུ་ཉིན་རེ་བཞིན་ཡབ(ཡ་བ)གསུམ་ཙམ་རེའི་
ཞལ་ཟས་དང་། ག་པུར་གྱི་མར་མེའི་རྒྱན་དང་
། དཀར་མེའང་ཁྲོ་དང་ལི་འཇངས
{ལྗངས}མང་པོ་བཀང་སྟེ་ཕུལ་བ་ཡབ་རྗེས་གཟིགས་ནས། འདི་ཙམ་གྱི་མཆོད་
བཤོམས། ངེད་རང་རྒྱལ་བཟངས་གཉེར་པ་བྱེད་དུས་ཡིན་པ་མ་གཏོགས། ལྕོགས་
པ་དཀའ་མོ་འོང་བ་འདུག་གསུང་བ་དང་
། དངུལ་སྤྱད་ལ་ཤོག །ཕྱིས་འདི་འདྲ་
བྱས་ན་མི་ལེགས་གསུང་ནའང་
། ཡོན་ཆབ་གྱི་ཁ་དོག་མཚར་པོ་བྱུང་ན་བསམ་པ་མ་
གཏོགས་དངུལ་ལ་ཕངས་སེམས་ཅུང་ཟད་ཀྱང་མ་བྱུང་གསུང་། བསམ་ཡས་སུ་
64



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བཞུགས་དུས་ཀྱང་བྱང་ཆུབ་ཆེན་པོའི་དྲུང་དུ་ཐེགས་ཏེ། ངེས་འབྱུང་གི་ཐུགས་ཀྱིས་
དྲངས་པའི་ཕྱག་མཆོད་མང་པོ་གནང་ཞིང་། གཞན་ཡང་རྟེན་གསུམ་ས་གང་ན་
འདུག་ཀྱང་ཕྱག་དང་བཀུར་སྟིའི་རྣམ་པ་མང་པོ་འབུལ། རྡུལ་གྱིས་གོས་པ་ཕྱི་བ་དང་
།
སྟེགས་ལ་བཞུགས་སུ་གསོལ་བ་སོགས་མཛད། རྗེ་རང་གི་ཐུགས་དམ་རྟེན་གསུམ་ཕྲ་
མོ་རྣམས་གང་དུ་བཞུགས་སར་མཆོད་བཤོམས་དང༌། ཕྱག་མཆོད་སོགས་ཆེན་པོ་
རྣམས་ཀྱིས་ཀྱང་སྒྲུབ་དཀའ་བ་མང་པོ་མཛད་དེ། ཐ་ན་མེ་ཏོག་མཛེས་པ་གཅིག་
གཟིགས་ཀྱང་
། དེ་རྟེན་རྣམས་ཀྱི་དྲུང་དུ་འབུལ། རྟེན་གྱི་དྲུང་དུ་བླང་ཐབས་མ་བདེ་
ན༑ རྟེན་མེ་ཏོག་གང་འདུག་ཏུ་བསྣམས་ཤིང་འབྱོན་པ་ཡིན་ནོ། །
གཞོན་ནུ་འདི་སྔོན་གྱི་གོམས་པ་མཐུ་བརྟས་པའི་དབང་གིས་བླང་དོར་གྱི་
གནས་ལ་ཅུང་ཟད་ཐུགས་ཕྱོགས་པའི་དུས་ནས་བརྩེ་བ་དང་བྱམས་པའི་ངང་ཚུལ་
ཅན་ཞིག་པས། བཙན་ཐང་གི་གཟིམས་སྤྱིལ་སྦུས་ཁྱིམ་གྱི་འོག་ཁང་དུ་ནས་སོགས་
{བོགས}བཞེས་པར་དགྱེས་པ་ན། དེའི་འོག་ཐོག་གི་གདུང་གསེང་ནས་ཡབ་མེས་
རྣམས་ཀྱི་ཆོས་སྲུང་མི་རེད(རེང་)དམར་པོའི་སྒྲུབ་སྐོར་གྱི་པོད་ཆུང་དེ་རྙེད། དེར་
ངན་བྱེད་ཀྱི་ཡིག་ཆ་མང་པོ་འདུག་པས། འདི་གཞན་དུ་འཁྱར་ན་ད་ལྟའི་མི་རྣམས་བློ་
ལད; རང་དོན་ཕྲན་ཚེགས་ཀྱི་བློ་གང་མ་གང་ལ། ལས་ཚོགས་འདི་བཀོལ་ན་སྡིག་
ཆེན་པོས་གོས་པར་འགྱུར་དུ་དོགས་ནས། པོད་ཆུང་དེ་མེ་ལ་བསྲེགས། དེ་ནས་མཚན་
ཉིད་ཀྱི་གསན་སྦྱོང་གནང་བའི་ཐོག་མའི་སློབ་དཔོན། རྗེ་རང་གི་སྐུ་ཞང་སློབ་དཔོན་
ངག་དབང་གྲགས་པས་བསྡུས་པ་རྩི་བའི་ཚུལ་འབུལ་བར་བརྩམས་ནས། ཁྱེད་ཤེས་
རབ་ཆེ་ཞིང་ཐུགས་བག་ཆགས་སད་པ་ཅིག(ཞིག)འདུག་པས། ས་དཀར་ཆོས་ཅན་
སོགས་ནས་བརྩི་བ་དེ་འདྲ་མི་བྱེད། མཁས་ཉམས་ཀྱི་རྗེ་བཙུན་འཇམ་དཔལ་དབྱངས་
65



ལོ་པཎ་གྱི་རྣམ་ཐར་ཕྱོགས་བསྒྲིགས།
ཀྱི་ཕྱག་མཚན་ལ་དྲས་པ་ཅིག(ཞིག)བྱེད་དགོས་གསུངས་ནས། ཆུ་སྐྱེས་ཡིན་ན་པདྨ་
དཀར་པོ་མ་ཡིན་པ་བུད། གསུང་བ་ནི། དེ་འདྲ་ལ་ཁྱབ་པ་མི་ཡོང་བ་འདྲ། པདྨ་
དམར་པོ་དང་སྔོན་པོ་སོགས་མང་པོ་ལགས་ཞུས་པས། དེ་ཐུགས་བདེན། ཨུཏྤལ་
འདི་འཇམ་དབྱངས་ཀྱི་ཕྱག་མཚན་ཡིན་པས། ཆུ་སྐྱེས་ཡིན་ན་ཨུཏྤལ་མ་ཡིན་པ་བུད།
གསུང་བ་ན། ཨུཏྤལ་ཆུ་ལས་སྐྱེ་བ་མིན་ལ་ཆེ་གསུངས་པས། མིན་མིན། ཁྱེད་ཀྱི་
སློབ་དཔོན་བྱེད་པ་ལ་དཀའ་གནས(གནད}ཆེན་པོ་འདུག །ཅེས་ངོ་མཚར་བའི་གནས་
སུ་གྱུར་བཞིན་དུ་ལོ་ཤས་སྐུ་ཡོན་ཏན་གྱི་བསྐྱེད་བསྲིང་བའི་སློབ་དཔོན་མཛད།
དེ་ནས་ཕར་ཚད་གཉིས་ཀྱི་གཞུང་ཐུགས་ལ་བཙུད་པའི་ཚེའང་ཞོགས་རེ་ལ་
རྣམ་འགྲེལ་གྱི་གཞུང་ཤོག་གསུམ་མ་ཐུགས་ལ་ཚུད་ཅིང་། བཤར་སྦྱང་ཧ་ཅང་ཆེར་མ་
མཛད་ཀྱང་ནམ་ཡིན་དུ་གཙང་ཞིང་མ་འདྲེས་པར་ཐོན་པ་དང་། གཞུང་གཉིས་པོ་
བརྒྱ་ཚར་གནང་རྗེས་དཔེ་ཆའི་ཡིག་དཔྱི་གསལ་པོ་ཡོད་པས། མིག་བཙུམ་སྟེ་གཞུང་
གི་རྐང་པ་རེ་རེ་ནས་ལུགས་བཟློག་ཏུ་བཏོན་པ་དེ་ཤོག་ལྡེབ་རེ་རེ་གཉིས་གཉིས་
འདོན་པ་ལ་ཐོགས་རྡུགས་མེད་པར་ཐོན་གྱི་ཡོད་གསུང་
། སྐུ་ཞང་སློབ་དཔོན་པ་དེ་
ཁོང་རང་སློབ་དཔོན་ཡིན་ཀྱང་། དམ་པ་འདིའི་བློ་གྲོས་དང་མཁྱེན་དཔྱོད་ཐུགས་
ཀྱིས་མ་འཁྱུད་པར་གུས་པས་གཅེས་སྤྲས་དང༌། ཞབས་ཏོག་འབུལ་བཞིན་དུ་ཙེས
(རྩེས)ཐང་། འོམ་བུ་བླ་མཁར། བློ་འཆིམས་ཕུ། བསམ་ཡས་སོགས་སུ་ཆོས་བར་
གནང་།
དེ་དུས་གསུང་ཕྲ་མོ་གླིང་བུ་ལྟར་སྙན་པ་ཅིག(ཞིག)ཡོད་པས། སྔོན་གྱི་གྲུབ་
ཐོབ་རྣམས་ཀྱི་མགུར་ཆོས་གཞས་མང་པོ་མཁྱེན་པ་རྣམས་སློབ་དཔོན་པའི་དྲུང་དུ་
ཡང་ཕུལ། ཁྱད་པར་འགོལ་སར་ཉིད་ཀྱི་ཐུགས་ལ་ཤར་བའི་གསུང་མགུར་ཡང་མཛད།
66



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཚབ་
བསམ་ཡས་སུ་བཞུགས་དུས་ཉིན་རེ་བཞིན་བྱང་ཆུབ་ཆེན་པོའི་དྲུང་དུ་ཕྱག་མཆོད་
མང་པོ་མཛད་པ་དང་། ངེས་འབྱུང་དང་དད་པ་བླ་ལྷག་ཏུ་འཁྲུངས་པའི་སྤྱན་
མང་པོ་བསིལ་བ་སོགས་གནང་ཞིང་། རྣམ་འགྲེལ་གྱི་ཞོ་འཐུང་སྟོན་མོ། ཚད་འབྲས་
མར་ཞུ། གཞུང་རྫོགས་སྟོན་མོ། ཕར་ཕྱིན་གྱི་སྐབས་སྟོན། གཞུང་རྫོགས་སྟོན་མོ་
སོགས་གྲྭ་ཚང་བྱིན་ཚིམ་པར་རྩལ(བསྩལ)། ཆོས་བར་གྱི་གནས་གང་དུ་བབ་ན་ཡང་
དབུ་སྔས་མགོར་རྟེན་གསུམ་མང་པོ་སྤྱན་དྲངས་ཏེ། མཆོད་བཤོམ་དང་ཕྱག་མཆོད་
མ་ཆག་པ་གནང་ཞིང་། བཀའ་ལས་ཀྱང༌
། དེ་དུས་ང་རང་གིས་རྒྱགས་ཁྱེར་ནས་
སློབ་གཉེར་བྱེད་པ་ཡིན་ཀྱང༌། དཀོན་མཆོག་གི་དྲུང་དུ་ཞལ་ཟས་གཉིས་རེ་འབུལ་
བ་ཆག་མ་མྱོང་ཞེས་གསུང་ངོ༌། །
སྐབས་ཤེད་དུ་རྗེ་རིན་པོ་ཆེ་རྩོང་(ཙོང་)ཁ་བའི་གཅུང་པོ་ངག་དབང་གྲགས་པ་
དང་མཇལ། རྗེ་རིན་པོ་ཆེ་དེ་འཇམ་དབྱངས་དངོས་ཡིན་པར་འདུག །དེའི་མན་ངག་
དང་བྱིན་རླབས་ཀྱི་རྒྱུན་འདི་ལ་ངེས་པར་ཡོད་དགོངས་ནས། འཇམ་དབྱངས་ཀྱི་རྗེས་
གནང་ཅིག(ཞིག)གནང་དགོས་ཞུས་པས། ཁྱེད་བློ་གསལ་རང་ཅིག(ཞིག)འདུག །
བསྟན་པ་ལ་ཕན་པའི་དགེ་བའི་བཤེས་གཉེན་ཆེན་པོ་ཅིག(ཞིག) ཨེ་འོང་གཟིགས་
དགོངས་ཤེས(ཞེས)གསུང་ཞིང་། དགྱེས་པ་དང་བཅས་ཏེ་རྗེས་གནང་གཟབས་ནས་
གནང་། དེའི་རྗེས་སུ་འཇམ་དབྱངས་ཀྱི་སྒྲུབ་ཐབས་ཅིག(ཤིག)ཀྱང་ཁོང་རང་གི་
ཕྱག་བྲིས་མཛད་དེ་གནང་བ་ཡིན་གསུང་ཞིང་། དེ་དུས་ཤེས་རབ་ཆེན་པོ་ཅིག(ཞིག)
རང་བྱེད་དགོས་བསམ་སྟེ། ཤེས་རབ་འཕེལ་བའི་ལྷ་ཅིག(ཞིག)གི་སྒྲུབ་པ་བྱེད་འདོད་
ཡོད་པས། དེའི་སྔགས་རང་ཙམ་སོང་མེད་པའི་བསྙེན་པ་བྱས་གསུང་
།
དེ་ནས་རྩེས་ཐང་དུ་བཤད་གསར་གནང་རྩིས་ཀྱི་གྲབས་རྣམས་ལེགས་པར་ཚར་
67



རྗེ་
ལོ་པཎ་གྱི་རྣམ་ཐར་ཕྱོགས་བསྒྲིགས།
མཚམས་བསམ་ཡས་ན་བཞུགས་པ་ལ། དེ་ལོ་འབྲུམ་བུའི་ནད་ཡམས་ཡོད་པས།
ཉིད་ཀྱི་ཨ་མིས་འབྲུམ་བསྲུངས་ལྕམ་སྲིང་གཞན་རྣམས་དང་ལྷན་པར་ཕུལ་འདུག་
ནའང་། སྐུ་རྩེད་ཀྱི་རྣམ་པས་ཨ་མིའི་སྲུང་བ་ན་ཅི་འདུག་བལྟས་པ་དྲག་གསུང་ཞིང་
བཤིག་ནས། སྲན་མ་འབྲུ་དགུ་རེ་འདུག་པ་བཞེས་པས་སྐུ་འབྲུམ་མཉེལ་བར་བྱུང་བ།
བསྙུང་གཞི་འདི་ལ་ཆང་དུམ་པ་རེ་བཞེས་པ་སྨན་ཡིན་པས་བཞེས་དགོས་ཤེས(ཞེས)
ཞུས་ནའང་། ན་ཚ་ཅུང་ཟད་བཟོད་ཀྱི། ཆང་བཏུང་བ་བློས་མི་ལྕོགས(ཞེས)གསོལ་མ་
ཉན༑ གཞན་ཐབས་འདྲ་ཡང་མ་ཤེས་པར་སྐུ་འབྲུམ་རྣམས་ནང་དུ་ལོག་སྟེ། ཤིན་ཏུ་
མཉེལ་བར་བྱུང་ནས། དཔོན་འཚོ་བ་གདན་འདྲེན་བཏང་བས། ཁོང་ཡང་དམ་པ་
འདི་ལ་ལྷག་པར་བརྩེ་བ་དང་
། སྣང་ཚུལ་ཚོར་བས་ཞེད་དེ། ཞུ་བ་སླེབ་འཕྲལ་ཉིན་
མཚན་མེད་དུ་བཤད་དེ་བྱོན་ནས། ངའི་དབོན་པོ་ཁྱེད་ཚོས་མེད་པ་ཅིག(ཞིག)བྱེད་
རྩིས་བྱས་འདུག་པ་ཟེར་ཞིང་
། རྟབ་རྟབ་པོར་ནང་ནས་གསོལ་སྨན་སྟོབས་བསྐྱེད་དེ་
ཞུས་པ་ལ། སྐུ་འབྲུམ་ཤིན་ཏུ་འཐུག་པ་ཕྱིར་འཐོན། སྐུ་ལུས་ཀྱི་ཕྱི་ཐམས་ཅད་རྣག་ཏུ
སོང་བ་དེས་ན་བཟའ་འབྱར་ནས་བཞེས་མ་ཐུབ་པ་ལ། དར་གྱི་ན་བཟའ་བཅོས་ཏེ།
སྐུ་ཤ་ལ་བཅར་བ་ནའང་སྐབས་རེ་མ་བསངས་ན་འབྱར་ཡོང་བ་ཙམ་
ངས་ན་འབྱར་ཡོང་བ་ཙམ་བྱུང་
། དེ་དུས་
ཡུམ་ལྷག་པར་བརྩེ་བས་ཉིན་མཚན་མེད་པར་སྐུ་དྲུང་ནས་མ་བྲལ་བར་བསྙུང་གཡོག་
ཕུལ༑ སྤྱིར་ཡང་ཡུམ་དེ་དགེ་བའི་ཐུགས་ཅན་ཞིག་པས། སྔར་བསམ་ཡས་སུ་
བཞུགས་པ་དང་། གསན་སྦྱོང་གི་དུས་ལ་སོགས་པར་ཡང་དགོངས་པ་དང་སྦྱར་
བའི་ཡོ་བྱད་རྣམས་ཕངས་པ་མེད་པར་གཏོང་ཞིང་
། ཁྱད་པར་དུ་ཞལ་དུ་འགྲོ་བའི་
གསོལ་ཐམས་ཅད་བསམ་ཡས་འདི་དཀོར་ས་ཆེ་བས་འདི་སྐོར་ནས་གསོལ་བ་བྱས་ན་
མི་འོང་ཞེས། གཞི་བྱེས་གང་དུ་གསོལ་ཆས་འབུལ་ཀྱང་ཕྱོགས་གཞན་ནས་བསྒྲུབས་
68



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཏེ༔ དཀོར་ས་སོགས་ཀྱི་འདྲེས་མེད་པ་ཁོ་ན་འབུལ་བ་ལ། ལན་ཅིག་བློ་འབྲོག་པས་
ཡུམ་ལ་ཕུལ་བའི་ཐུད་བདར་ཅིག(ཞིག)བྱུང་བ་བཞེས་པས། དེ་ནུབ་མནལ་ལམ་དུ་
མཆོད་རྟེན་ཆུང་ཆུང་མང་པོ་ཁྱུར་ཁྱུར་མིད་པ་ཅིག(ཞིག)བྱུང་གསུང་། ལྷག་པར་
སློབ་གཉེར་གནང་དུས་གསོལ་ཆས་མང་པོ་འབུལ་བ་ན། ཁྱེད་སྦྱིན་ལ་དགའ་རང་དུ་
འདུག །ཁྱེད་རང་གིས་ལོངས་སྤྱོད་པ་ལས་གཞན་གྱིས་ལོངས་སྤྱོད་པ་མང་བར་འདུག་
ཟེར༑ ཁྱེད་རང་ལོངས་སྤྱོད་པ་རྣམས་འདི་ངོས་ནས་གྱིས། མི་གཞན་ལ་འདི་ངོས་
ནས་བྱིན་གསུང་ཞིང་
། ཞིབ་རྒྱལ་གྱི་དཀྱིལ་དུ་གླེགས་ཤིང་{རྐྱལ}བཅུག་ནས། ཕྱོགས་
གཅིག་ཏུ་ཙམ(རྩམ)པ་ཞེལ་བ་དང་
། ཕྱོགས་གཅིག་ཏུ་ཞིབ་ཀྱི་དཀྱིལ་དུ་མར་སར་
གྱི་མར་ཁུ་དང་བུ་རམ་མང་པོ་བླུགས་པ་བསྐུར་འོང་གི་ཡོད་ནའང་། བདག་གིས་དེ་
འདྲའི་ངེས་པ་ཅི་ནུས་ཏེ། འོན་ཀྱང་མི་གལ་ཆེ་ཆུང་གི་དབྱེ་བ་འབྱེད་པ་ཙམ་རེས་
འགའ་བྱས་གསུང་།
དུས་ཕྱིས་ཀྱང་བཀའ་ལས། ངའི་ཨ་མ་དེས་དེ་དུས་ནད་གཡོག་རྐྱེན་དུ་འབྱོར་
བ་གཅིག་པུ་བྱས་པའི་དྲིན་ཡང་འཁོར་བ་མེད། ང་རང་ལ་བརྩེ་བ་གཅིག་པུར་མ་ཟད།
ངའི་ཨ་མ་དེའི་དགེ་བའི་བློ་དང་
། རང་བཞིན་བཟང་ངན། གཏོང་བའི་སྒོ་གང་
བསམས་ཀྱང་བུད་མེད་ཕལ་ལས་འདས་པ་ཅིག(ཞིག)རང་ཡོད་ཅེས་ཡུམ་གྱི་མཛད་
པ་ཐམས་ཅད་ལེགས་པ་ཁོ་ནར་གཟིགས་པའི་བསྔགས་པ་ལན་དུ་མར་གནང་ངོ༌
། །
བསྙུན་དེ་ལས་གྲོལ་ནས། དགུང་ལོ་བཅུ་གསུམ་པ་མེ་ཕོ་འབྲུག་གི་ལོ་ལ་རྩེས་ཐང་དུ་
བཤད་གསར་དང་པོ་གནང་བར་དགྱེས་པ་ན། ཆོས་གྲྭ་དེའི་སྲོལ་ནི་བཤད་གསར་སྔ་
རིམ་གྱིས་མིང་དེབ་ཏུ་འགོད་པ་ཡིན་པས། མཚན་བྲི་བར་ཞུས་ནའང་
། བདག་རྩེས་
ཐང་ཚོགས་ཀྱི་རྙེད་པ་ནི་མི་ཟ། མིང་ཡིག་ཏུ་མ་འབྲི་ཞེས་འབྲིར་མ་བསྩལ། དེ་དུས་
ལ་
69



ལོ་པཎ་གྱི་རྣམ་ཐར་ཕྱོགས་བསྒྲིགས།
སུས་ཀྱང་གསུང་དེ་ལ་ངེས་པ་མ་སྐྱེས་ནའང་
། ཕྱིས་མངོན་སུམ་པའི་སྤྱོད་ཡུལ་རྣམས་
མཐོང་བས། ཐམས་ཅད་ཀྱང་གཞོན་ནུ་ཉིད་ནས་མ་འོངས་པ་མཁྱེན་པའི་ཡེ་ཤེས་ཀྱི་
གཟིགས་པ་དང་ལྡན་པར་སྨྲའོ། །
དེ་ནས་རྩེས་ཐང་ཚོགས་སུ་ཕར་ཚད་གཉིས་ཀྱི་གཞུང་བསྒྱུར{བསྐྱུར}གནང་
བས༑ དགེ་འདུན་གྱི་ཚོགས་པ་ཐམས་ཅད་ཀྱང་། སྐུ་ན་གཞོན་ནུ་འདི་འདྲ་ནས་
འདི་ལྟ་བུའི་མཁྱེན་རབ་ཀྱི་ཀློང་དང་
། བཤད་པའི་བབས་གཙང་བ་ཁོང་རང་གི་སློབ་
དཔོན་ལ་ནི་ཆོས་སྐད་འདི་རྩམ(ཙམ)མེད། ཁོང་རང་གི་ཐུགས་རབ་ཀྱིས་དཔྱད་
པ་ཡིན་ངེས་ཤེས(ཞེས)བསྔགས་པར་བྱེད་ཅིང་
། གོང་མ་གྲགས་པ་འབྱུང་གནས་
པས་བདག་རྐྱེན་གནང་སྟེ། ཚོགས་སུ་ཚར་སྟོང་བཅད་རྒྱས་པ་བཤམས། ཡུམ་གྱིས་
ཀྱང་༑ ངའི་བུ་གཞུང་རྡུགས་ཉེན་ཡོད་གསུངས་ནས། བསམ་ཡས་སུ་སྐུ་རིམ་སྟོབས་
ཆེ་བ་བསྒྲུབས་པས། མི་གཞན་གྱི་བཤད་གསར་བྱེད་པའི་ཡོ་བྱད་ཀྱིས། ཁོང་གི་
བཤད་གསར་བྱེད་པའི་རིམ་གྲོ་རྐྱང་པའི་ཚེའང་མི་འགྲུབ་པར་འདུག །མི་བསོད་
ནམས་ཅན་ཅིག(ཞིག)རང་ཡིན་པར་འདུག་ཟེར་བ་ཐམས་ཅད་ཀྱིས་གླེངས།
གཞུང་བསྐྱུར་གནང་བས་ཚུལ་དེ་རྣམས་ཕལ་གྱི་བློའི་སྤྱོད་ཡུལ་ལས་འདས་
པར་བྱུང་བས། ཆོས་ཀྱི་རྒྱལ་པོ་གྲགས་པ་འབྱུང་གནས་ཐུགས་ཕྲོགས་ཏེ། འདི་བློ་
གྲོས་ཅན་རང་ཅིག(ཞིག)འདུག་པས། མཚན་ཉིད་ཀྱི་སློབ་གཉེར་གཞི་ཐིངས་པ་ཅིག
(ཞིག)བྱུང་བ་དང་
། སྔགས་ཀྱི་ལག་ལེན་སློབ་ཏུ་བཅུག་ནས། དཔོན་ས་རང་གི་
དཀོན་གཉེར་དཔོན་འཆོལ་དགོས་དགོངས་ཀྱང༌། དངོས་སུ། བཙུན་ཆུང་འདི་
ངའི་བུ་ཚབ་ཡིན། ཤེས་རབ་ཀྱང་ཆེ་བ་རང་ཅིག(ཞིག)འདུག་པ། བསྟན་པ་ལ་ཕན་
པ་ཅིག(ཞིག)ཨེ་འོང་བལྟ་དགོས། དེ་ལ་ད་ལྟའི་སློབ་དཔོན་འདི་འདྲས་མི་འོང་བ་
70



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
2
་བ་
འདུག་གསུངས་ནས། ཆེན་པོ་དཔལ་འབྱོར་རྒྱ་མཚོ་བ་ལ་སྤྲད་དེ། དེའི་དུས་དགུང་
ལོ་བཅུ་ལྔའི་ཁར་ཕེབས་ཤིང༌
། སེལ་ལྗོངས་སྟེངས་སུ་གྲྭ་ཚང་དང་ལྷན་པར་བྱོན།
ཕར་ཚད་དང་། འདུལ་མངོན་ལ་གསན་སྦྱོང་མཛད། ཐུགས་རབ་དང་ཐུགས་རྩོལ་ཆེ་
བའི་ཕུལ་དུ་གྱུར། ཐུགས་བསྐྱེད་ཀྱང་ཤིན་ཏུ་ཆེ། གྲྭ་ཚང་ལ་ཡང་དམ་པ་འདི་བཞུགས་
པའི་སྟོབས་ཀྱིས་དཔོན་སས་བདག་རྐྱེན་གནང་བས། ཁས་ཇེ་དྲག་ཏུ་སོང་
། དཔོན་
སའི་ཐུགས་འཛིན་དང་བསྒྲགས་ཏེ། བཙུན་སར་བྱེད་དོ་ཅོག་གྲྭ་ཚང་དེར་ཨེ་ཚུད་ལྟ་
ཞིང་༑ གྲྭ་དཔུང་ཡང་འཕེལ་རྒྱས་སུ་གྱུར་པས་གྲྭ་ཚང་ལ་ཡང་དབུ་འདོན་དུ་ཆེ
དང་༑ ཁྱད་པར་རྗེ་ཉིད་ལ། དཔོན་ས་ནས་མཐུན་རྐྱེན་གཙོ་བོར་གནང་ཞིང་
། ཡབ་
ཀྱིས་རྒྱལ་བཟངས་ཀྱི་གཉེར་མཛད་པས་ཡོ་བྱད་གང་དགོས་ཐད་ལེན་གནང་བས་
ཆོག་པའི་དོན་གྱིས་དུས་རྒྱུན་དུ་མཆོད་བཤོམས། ཡོངས་སུ་འཛིན་པ་ལ་ཞབས་ཏོག །
གྲྭ་པ་སྙོམས་ཆུང་སྐྱོང་བ་སོགས་ཕངས་པ་མེད་པ་མཛད། དཔོན་ས་ནས་ཐུགས་བརྩེ་
བས་སྐུ་མདུན་དུ་ཡང་དང་ཡང་དུ་ཤོག་གསུང་ཞིང་
། སློབ་གཉེར་གྱི་བསྐྱེད་ཅི་བྱུང་དྲི་
མལ་མཛད་པ་དང་། སྐུ་མདུན་ན་དགེ་བཤེས་ཆེ་ཕྲ་སུ་ཡོད་དང་བགྲོ་གླེང་མཛད་དུ་
འཇུག་པ་གནང་འདུག་ནའང་། བགྲོ་གླེང་ཡང་གསུང་ང་
བགྲོ་གླེང་ཡང་གསུང་ངག་གཙང་བ་དང་
།
སྐད་ཡངས་ཤིང་། མཁས་པར་རློམ་པ་ཆེན་པོ་རྣམས་ཀྱིས་ཀྱང་ཡ་སྲོངས་དཀའ་བ་
བྱུང་་
ཁྱད་པར་མཆོད་ཡར་སྔར་གྱི་རྩོམ་པའི་རྗེས་སུ་འབྲངས་པའི་ཀྲིག་ཀྲིག་ལྟ་བུ་མ་
ཡིན་པར་གསུང་ངག་ལས་གང་བཏོན་རྩོམ་ཉམས་གཞན་པས་ཐོན་པ་འོང་བའི་ངོས་
ནས༑ བཀའ་དྲིན་ཅན་གྱི་སློབ་དཔོན་དང་
། དཔོན་སར་མཆོད་ཡར་རྒྱས་པ་ཕུལ་བས།
ཤིན་དུ་དགྱེས་ཆེས་ནས། ལྐོག་ཏུ་འདི་ལ་རེ་བ་ལས་ལྷག་པ་ཅིག(ཞིག)འོང་བར་
ར་འདུག་
ཆོས་
71



ལོ་པཎ་གྱི་རྣམ་ཐར་ཕྱོགས་བསྒྲིགས།
ཅེས་གསུང་ཞིང་
། ངོས་ཀྱིས་བསྟོད་ར་སྔས་ན་ལང་ལ་ཤོར་ཉེན་ཡོད་དགོངས་ཏེ། བགྲོ་
གླེང་གནང་དུས་སོགས་སུའང་མཁས་རློམ་རྣམས་ལ་འཇིགས་པ་མེད་པའི་སྤོབས་པ་
མངའ་བ་སོགས་ལ་བསྙད་ནས། བཙུན་ཆུང་འགྲགས་གཏེར་འདི་ཞེས་གསུང་ཞིང་།
ཕུགས་དགྱེས་ཀྱང་ངོས་སུ་བཀྱོན་པ་ལྟར་མཛད། སྣེ་གདོང་རྩེར་ཞག་རེ་ཙམ་བཞུགས་
པ་ཤར་བའི་ཚེའང་
། བཙུན་ཆུང་གི་དཔེ་ཆ་བརྗེད་ན་མི་འོང་
། ང་རང་གིས་དཔེ་ཆ་
གནོན་པ་འོང་གསུངས་ནས། མཚན་མོ་མར་མེ་ལ་ཕྱག་དཔེ་གནོན་པའང་གནང་
། སྐུ་
དྲུང་ནས་སློབ་གཉེར་མཛད་སར་འབྱོར་རེས་བཞིན། གསོལ་ཇ་བཟང་པོ་མང་པོ་དང་།
གསོལ་བུར་སོགས་ཀྱི་གནང་སྦྱིན་མཛད། དེ་དུས་རྒོད་ཕྲུག་ཆོས་རྗེ་གྲགས་འབྱུང་བ་
རྩེའི་ནོར་རྒྱས་ཤོད་དུ་བཞུགས་ཡོད་པ། དམ་པ་འདིའི་མཁྱེན་དཔྱོད་ཀྱིས་ཐུགས་
ཕྲོགས་ཏེ། དགྱེས་པར་མཛད་ཅིང་། ཡང་ཡང་སྤྱན་སྔར་བོས་ནས་གསོལ་རས་གནང་།
གསུང་ཆོས་ཕྲན་ཚེགས་ཀྱང་གསན་ཞིང་། ཕྱིས་རོང་གི་ཐར་པ་གླིང་དུ་བཞུགས་ཐོག་
གཅོད་སྟན་ཐོག་གཅིག་མའང་གསན། སྐབས་དེ་ཤེད་དུ་ལོ་པའི་སྤྱན་སྔ་ཚུལ་ཁྲིམས་
དར་ལ། རྒྱུད་བླ་མའི་ལུང་སོགས་འགའ་ཞིག་ཀྱང་གསན་པའི་སྙིམ་པར་བཞེས་པ་
གནང་།
སྐབས་དེར་དཔོན་སའི་ཐུགས་ལ། ལོ་ཤས་དེའི་སློབ་གཉེར་གྱི་བསྐྱེད་འོང་
ལུགས་འདི་ལས་ན། དགེ་བཤེས་ཆེན་པོ་ཅིག(ཞིག)འོང་བ་འདུག་དགོངས་ཏེ། བཙུན་
ཆུང་ལ་སྔར་ཡང་བློ་བསྐྱེད་ཆེན་པོ་བྱུང་འདུག །འདི་ལ་བདག་གི་ཡོངས་འཛིན་འོང་
བ་ཅིག(ཞིག)བས། དཀའ་བཅུའི་གཞུང་སྦྲེལ་དུ་ཆུག་ཅེས། དྲུང་ཆེན་པོ་བ་ལ་བཀའ་
གནང་སྟེ། རྒྱལ་བཟངས་སོགས་སུ་ཆོས་བར་ལ་བཞུགས་ཤིང་། ཆོས་རྗེ་དམར་སྟོན་
རྒྱལ་མཚན་འོད་ཟེར་བ་བཙན་ཐང་ན་དགེ་བའི་བཤེས་གཉེན་མང་པོ་ལ་དབང་རབ་
72



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འབྱམས་གནང་བའི་སྐབས་སུ་ཀྱེ་རྡོར་མན་ངག་ལུགས་ཀྱི་དབང་དང་
། འཇིགས་བྱེད་
རོ་ལངས་བརྒྱད་སྐོར་སོགས་འགའ་ཤས་ཀྱི་དབང་གསན། སྐབས་འགར་བསམ་ཡས་
སུ་ཡུམ་གྱི་གམ་དུ་སྐོར་རེ་ཕེབས་པའི་ཚེའང་
། གཟིགས་རྟོག་གི་རྒྱུན་དང་
། མཚན་
ཐོག་ཐག་བཤར་སྦྱང་མཛད་པས། ཡུམ་གྱི་དགོངས་པ་ལ། གུང་ཚིགས་དམ་པོ་མཛད།
དེ་ནས་མཚན་ཡལ{ཡང་}བཤར་སྦྱང་མཛད་པ་འདི་འདྲ་ལ་རླུང་ཡང་ལངས་ཉེན་
ཡོད༑ སྙིང་ཡང་རྗེ་བ་འདུག་ཅེས་གསོལ་བ་བཞེས་སྤྲོ་མང་པོ་བཅོས་ཤིང་
། རྗེ་ཉིད་
ཀྱི་ལྕམ་མོ་ཞུ་བ་ལ་གཏོང་བ་ཡིན་འདུག་ནའང་
། དམ་པ་འདི་ནི་རབ་ཏུ་བྱུང་བའི་
བཅས་པ་ལས་འགལ་བའི་ཉེས་བྱས་སུ་སོང་དོགས་དགོངས་ནས་ཅུང་ཟད་ཀྱང་མི་
བཞེས་པར། ངས་དུམ་ཅིག(ཞིག)བཤར་སྦྱང་གི་སྐད་བཅག་ལ་བསྡད་ཀྱི། ཁྱོད་
རང་ཐོ་ལ་ངས་ཟོས་སོང་ཞུས་གསུང་བ་གནང་ཞིང་
། ཞག་མང་པོ་བཏུད་དེ་མ་མནལ་
བའི་ཚེ་སྐབས་སྐབས་གཟིམས་ཐུག་ཐུག་པ། སྐུ་ལུས་འཁྱོར་བ་ཙམ་འོང་ནའང་
། དེ་
ནས་མནལ་དེ་སོས་དལ་མི་གནང་བར། ཞབས་སྐོར་དང་། ཆབ་ཀྱིས་འཐོར་བ་སོགས་
མནལ་བསང་བའི་ཐབས་ཁོ་ན་མཛད་པ་ཡིན་གསུང་སྟེ། སློབ་གཉེར་གནང་དུས་ཀྱི་
ཐུགས་རུས་ཆེ་བའི་ཚུལ་ལ་སུས་ཀྱང་འགྲན་དུ་མེད་པར་སྣང་ངོ༌
། །
དུས་དེར། བཙན་ཐང་མཁན་ཆེན་བསོད་ནམས་རྒྱལ་མཚན་པ་དེས་དམ་པ་
འདི་ལ་བུ་དོད་འཆོལ་བ་ཡིན། ཁོང་གི་སྐུ་ཡོན་ཏན་རྣམས་ནར་སྨིན་པ་དང་བདག་
གི་མཁན་ས་འདིའང་ཁོང་ལ་གཏོད་ཅེས་གསུང་ཞིང་། ཁོང་འབྱོར་པ་ཤིན་ཏུ་ཆེ་
བས་སློབ་གཉེར་མཛད་པའི་མཐུན་རྐྱེན་སོགས་ཞལ་ནས་གང་ཐོན་འབུལ། ཕྱག་
མཛོད་ཀྱི་ལྡེ་མིག་གཞན་སུ་ལའང་མི་བསྐུར་ནའང་། སྐྱེས་བུ་མཆོག་འདིའི་ཐུགས་ཀྱི་
ངང་ཚུལ་རིག་པས་ཐུགས་གཏད་དེ་ལྡེ་མིག་ཀྱང་བསྐུར། དངོས་པོའང་ཁྱེད་རང་
73



ལོ་པཎ་གྱི་རྣམ་ཐར་ཕྱོགས་བསྒྲིགས།
བཞེད་ན་གང་བཞེད་ཁྱེར། ང་ལ་གང་ཡོད་ཁྱེད་དབང་བ་ཡིན་མོད་ཅེས་ཟེར་ཞིང་
བློས་ལོངས་པར་སྤྱོད་དུ་འཇུག །སྐབས་ཤིག་མཁན་ཆེན་པ་དེས་ཁོང་རང་གི་བླ་མ་
བྲག་དཀར་རྒྱའོ་གདན་དྲངས་ཏེ། ལྕང་གླིང་གྲུ་བཞིར་བསྙེན་བཀུར་ཆེན་པོ་བཤམས་
པའི་གྲལ་དུ་དམ་པ་འདི་ཡང་བཞུགས་ཡོད་པ་ལ། དྲུང་དབོན་པོ་བ་འདི་སྐུ་ན་
གཞོན་ནུ་ནས་མཚན་སྙན་པ་རང་ཅིག(ཞིག)འདུག །ཡ་མཚན་ཆེ། དེ་རིང་བདག་
ལ་བགྲོ་གླེང་གི་ལྟད་མོ་ཅིག(ཞིག)གནང་དགོས་ཞུ་བ་ལ། དེར་བཞུགས་པའི་བཤེས་
གཉེན་ཆེན་པོ་དག་ལ་ཞུས་ཤིང་བགྲོ་གླེང་གནང་བས། ཁོང་ཤིན་ཏུ་དགྱེས་ཏེ། དེ་
ཉིན་གུང་ཚིགས་ཀྱི་གསོལ་རས་མང་པོ་ཕུལ་བ་ན། རྗེ་འདིས། ང་སུ་བྱུང་གི་ཟས་ལྷག་
ཟ་ཞིང་མེད། མི་དགོས་གསུངས་པས། ཁོང་རང་ཡང་སྐྱེངས་པ་ལྟར་ཐུགས་བདེན་
ཟེར་ཞིང་འདུག །གསོལ་རས་དེ་རྣམས་བཙན་ཐང་མཁན་ཆེན་པ་རང་གི་ཉེ་གནས་
ཤིག་སྡུད་དུ་བཅུག་སོང་གསུང་།
དེ་ནས་ལྕགས་ཕོ་སྤྲེའུའི་ལོ་དགུང་ལོ་བཅུ་བདུན་བཞེས་པའི་དཔྱིད་ཆོས་ནས།
དཀའ་བཅུའི་གཞུང་རྣམས་ཐུགས་འཛིན་གནང་བའི་དབུ་བཙུགས། རྒྱལ་བཟངས་
དང་༑ པུ་གུ་དོ་སོགས་སུ་ཆོས་བར་སྔ་ཕྱིར་མཛད་དེ། ཡན་ཕྱིན་དུ་ཐེགས་བཞུགས་
ཅུང་ཟད་གནང་བའི་ཚེའང་། བཤར་སྦྱང་དང་ཐུགས་འཛིན་གྱི་དུས་འདའ་བར་
མཛད་པ་ལས། ལན་ཅིག་འབངས་རྩིགས་ཀྱི་གོང་ཙམ་ནས་རྒྱལ་བཟང་ལ་ཐེགས་པའི་
ལམ་གྱི་ཉེ་རུའི་བར་ལ་ཆིབས་ཐོག་ཏུ་ཞབས་འབྲིང་བ་དག་གི་ལག་ནས་བཤེས་སྤྲིང་
གི་གཞུང་ཤོག་བུ་རེ་རེ་ཞིང་བླངས་ནས་གཟུང་བས་བློ་ལ་ཆུག་བྱུང་གསུང་
། དུས་དེར་
སྐྱེད་མོས་ཚལ་གྱི་མེ་ཏོག་ལྡུམ་ར་ནས་མེ་ཏོག་རྒྱུ་མེན་སུམ་ཐོག །ཐོག་རེ་རེ་ཞིང་ཡང་
ཁ་དོག་མི་གཅིག་པ། ཐོག་སྟེང་མ་དེའི་ཟེའུ་འབྲུའི་དབུས་ནས་འདབ་མ་ལྗང་སེར་
74



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྒྱང་གིས་ཐོན་པ་གཅིག་གཟིགས་ལམ་དུ་བྱུང་ནས། དེ་རྟེན་རྣམས་ཀྱི་དྲུང་དུ་ཕུལ་བས་
ཟླ་བ་ཕྱེད་ཙམ་གྱི་བར་དུ་མ་རྙིངས་པར་ཐུབ་པ་ཅིག(ཞིག)བྱུང་གསུང་སྟེ། འདི་ནི་
སངས་རྒྱས་འཇིག་རྟེན་དུ་འབྱོན་པའི་སྔ་ལྟས་སུ་ཨུ་དུམ་ཝ་ར་འཁྲུངས་པ་ལྟར། དམ་
པ་འདི་ཡང་བསྟན་པ་མཛེས་པར་བྱེད་པའི་རྒྱན་གྱི་ཕུལ་དུ་གྱུར་པ་ཅིག(ཞིག)འོང་
བའི་དགེ་མཚན་ཡིན་ནམ་སྙམ་མོ། །
སྐབས་དེ་རྣམས་སུ་ཡང་རྩེར་སྐོར་རེ་ཐེགས་དུས། དམར་སྟོན་ཆོས་རྗེ་ལས་
དབང་ལུང་མང་པོ་གསན་ཅིང་། དགུང་ལོ་བཅུ་བརྒྱད་པའི་སྟེངས་སུ་སྣ་ མོ་ཆོས་
རྫོང་དུ་རྗེ་འགོས་ལོ་ཙཱ་བ་གཞོན་ནུའི་ཞབས་ཀྱི་དྲུང་དུ་ཕར་ཕྱིན་གསན། དེའི་རྗེས་སུ་
ཆོས་བར་ལ་བཞུགས་ཐོག །དཔོན་ས་ནས་འབོད་མི་གནང་བྱུང་བས། ཐེགས་པ་ན།
རྔོག་བྱང་ཆུབ་དཔལ་བ་སྤྱན་དྲངས། རྔོག་ཆོས་རྣམས་གསན་རྩིས་ཀྱི་གྲབས་མལ་
མཛད་དེ། ངེད་རྔོག་པའི་དཀྱིལ་འཁོར་བདུན་པའི་དབང་ཞུ་རྩིས་ཡིན་པ། ཆོས་རྗེ་
འདི་ཇོག་བདུན་བརྒྱུད་ཀྱི་ཐ་མ་ཡིན་པས། འདི་ལ་ཞུ་ཐུབ་ན་ཁྱད་ཆེ་བ་ཅིག(ཞིག)
འོང་བསམ། ཁྱོད་འབོད་དུ་བཏང་བ་ཡིན་གསུང་བ་ཕེབས་ཏེ། དཔོན་སའི་ཞབས་
ཕྱིར་དབང་རྣམས་གསན། ཕྱིས་དེའི་འཕྲོས་གནང་ནས། དེ་དུས་བཙུན་ཆུང་གི་བློར་
སོང་༑ སློབ་གཉེར་འཕེལ་པོ་ཡོད་པས། རྔོག་དཀྱིལ་བདུན་པོའི་དབང་ཐོབ་མ་
ཐོབ་རང་ལ་མ་ལྟོས། སློབ་གཉེར་བྱེད་དུ་བཅུག་ཆོག་སྟེ་བསམ་པ་ཤར་ནའང་
། དཔོན་
ས་དེ་བདག་ལ་ཐུགས་བརྩེ་བ་རང་ཡིན་པས། ཕྱིས་བསམས་དུས། ཁོང་ཅིས་ཀྱང་
མེད་པར་འདུག་གསུང་
།
དེ་ནས་ཆུ་ཕོ་ཁྱིའི་ལོ་དགུང་ལོ་བཅུ་དགུ་བཞེས་ཤིང་
། སློབ་གཉེར་འཕེལ་བར་
བཞུགས་ཐོག །བསམ་ཡས་སུ་ཡུམ་སྐུ་ཁམས་མཉེལ་བའི་སར་གདན་འདྲེན་བྱུང་ནས་
75



ལོ་པཎ་གྱི་རྣམ་ཐར་ཕྱོགས་བསྒྲིགས།
ཐེགས། ཡུམ་གྱི་སྔས་སྲུངས་ལ་ཆོས་རྗེ་རིན་ཆེན་རྒྱལ་མཚན་པ་ཕེབས་ཡོད་པས། ཡུམ་
ལ་བཀའ་གནང་དུས་ཡུམ་གྱི་སྐུ་ལུས་བསྟེན་པ་དང་ལྷན་ཅིག་དབང་བཀའ་རྣམས་
གསན། སྐུ་རིམ་གཡོ་མེད་དུ་གནང་བ་དང་ཉིད་ཀྱི་སློབ་གཉེར་གནང་བའི་འཕྲོ་སྐྱོང་
བ་མ་ཆག་པར་གནང་བའི་མུ་ཉིད་དུ། ཟླ་ཤས་སྐུ་ཁམས་མཉེལ་ནས་དུས་ལས་ཡོལ་
བའི་ཚེའང༌། ཡུམ་གྱི་དབུ་སྔས་མགོར་རྟག་པར་བཞུགས་ཏེ། སྐབས་དེར་འཕྲོད་པའི་
གདམས་པ་དང་ཐབས་ལ་མཁས་པ་ཇི་སྙེད་སྩལ། དེའི་རྗེས་སུ་ཞེ་དགུའི་བར་ཆོས་
ལུང་ཚོགས་པ་ཁྲིམས་ཁང་གླིང་ཉིད་དུ་སྤྱན་དྲངས་པ་དང་། བསམ་ཡས་ཚོགས་པས་
སྨན་བླ་ཚར་མང་དུ་མཛད་ཅིང་། རྗེ་ཉིད་ཀྱི་ལྗགས་ཐོག་ནས་སྨན་བླ་སྟོང་ཚར།
ཆོས་རྗེ་རིན་ཆེན་རྒྱལ་མཚན་པའི་ཕྱགས་ཕྱིར་དགོན་པ་གསར་པ་རྣམས་ཀྱིས་ངན་
སོང་སྦྱོང་བའི་ཆོ་ག་སྟོང་ཚར་མང་པོ་བཙུགས། སྨན་བླའི་མཆོད་གྲྭ་རྣམས་སུ་སྐུ་
གཟུགས་རེ་རེའི་སྤྱན་སྔར་མར་མེ་བདུན་བདུན་སོགས་དང༌
། ཀུན་རིག་གི་ལྷ་གྲངས་
དང་མཉམ་པའི་མཆོད་པ་སོགས་ཆོ་ག་བཞིན་བཟང་ཞིང་གཡོ་མེད་པ། དེ་ཕྱིན་གནས་
དེར་མཆོད་པ་བྱེད་པ་ཐམས་ཅད་ཀྱི་མིག་ལྟོས་ལ་ཕན་པ་དང་
། དགེ་འདུན་གྱི་ཞབས་
ཏོག་རྣམས་ཀྱང་དངོས་དག་ཅིང་བཟང་བ། རྗེ་ཉིད་ཀྱི་ཕྱག་ལ་དར་ཏེ་བསྩལ་བས། ལྷ་
དང་མིའི་མཆོད་པ་གཉི་ག་སྔར་ཡང་འདི་ལྟ་བུ་མ་བྱུང་ཞིང་
། ཕྱིས་ཀྱང་འདི་ལྟ་བུ་མི་
སྲིད་ཅེས་ཐམས་ཅད་ཕྱོགས་གཅིག་ཏུ་སྒྲོགས་ཤིང་མཐུན་སྣང་དུ་གྲུབ་པ་གནང་
།
དེའི་ཚེ་ཕྱག་གཡོག་དགེ་སློང་ཀུན་དགའ་དཔལ་ལྡན་བྱ་བས། དཀར་མེ་ལ་
མར་འདི་ཙམ་གནང་ན། ད་དུང་ཐང་སྟོན་སྒྲུབ་དགོས་པ་ལ། དཀར་མེའི་དོད་སྣུམ་
ལ་མཛད་པ་འཐད་ཅེས་འཁྲེན་པ་ལྟར་བྱེད་པ་ན། ང་ལ་ཚེ་འདི་ལ་ཨ་མ་གཅིག་པུ་
འདི་བས་འཆི་རྒྱུ་མེད། སྣུམ་གྱི་མར་མེ་དེ་ཁྱོད་རང་གི་ཨ་མ་ཤི་དུས་ཕུལ། ང་ཨ་མའི་
76



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གདུང་མཆོད་ལ་ནག་མེ་འབུལ་བ་རྟོག་པ་ཟ་གསུངས་ནས། དཀར་མེ་ཐམས་ཅད་
ཕྱག་ལ་དར་ཏེ་གནང་། སྐུ་འདད་ངོ་བོ་ཡང་
། མི་རྣམས་ཀྱིས་ཁོང་སྣེ་གདོང་བ་དང་
རྒྱགས་གཅིག་ཡིན་པས། བློས་མི་འཁྱུད་པ་གཏོང་འོང་ཟེར་རེ་བ་བཞིན་དུ་རྒྱ་ཆེ་ཞིང་
དཔངས་མཐོ་བ་བསྒྲུབས། ནང་རྟེན་དུ་སྟོན་པ་མཆོག་གི་གསེར་སྐུ་མཐོ་གང་བ་
ཅིག(ཞིག)ཀྱང་འཕྲལ་དུ་བཞེངས་ཏེ། ཆོས་ལུང་ཚོགས་པ་སླར་སྤྱན་དྲངས་ནས་རབ་
ཏུ་གནས་པ་ཞུ་བ་སོགས་ཐུགས་ཚིམ་པ་གནང་
། ཚོགས་པ་འདིའི་མཁན་ཆེན་རྒྱལ་བ་
ཕྱག་ན་ལ་བཀའ་རྗེས་གནང་དང་ལུང་མང་པོ་གསན་པའི་དཔོན་སློབ་འབྲེལ་ཅན་
ཡང་ཡིན་པར་སྣང་ངོ༌
། །
དེ་ལྟར་ཡུམ་གྱི་དགོངས་རྫོགས་རྒྱ་ཆེན་པོ་སྒྲུབ་པ་གནང་རྗེས། མནལ་ལམ་དུ་
མི་དཀར་པོ་ཅིག(ཞིག)བྱུང་ནས། ཡུམ་འཕགས་ཡུལ་ཤར་ཕྱོགས་ན་རྒྱལ་པོའི་རིགས་
བསྟན་པ་ལ་རིམ་གྲོ་བྱེད་པ་ཞིག་ཏུ་སྐྱེས། ད་ནི་ཆོས་དང་མཇལ་ཡོད་པས་སེམས་མ་
བདེ་བར་མ་བྱེད་ཅིག །ཅེས་ལུང་བསྟན་བྱུང་བ་ཡིན་གསུང་ཞིང་། དམ་པ་འདི་ནི་
ཡུམ་གྱི་བཀའ་དྲིན་བསབ་པའི་དགོངས་པ་ལྷོད་པ་མི་མངའ་བས། རྗེ་ཉིད་ཇི་སྲིད་
འཚོ་ཞིང་གཞེས་པའི་བར་ལོ་ཟླའི་དུས་མཆོད་ཆག་མེད་དུ་གནང་ཞིང་
། ཚེ་འདིའི་
བསྐྱེད་མ་ལ་ཡང་དྲིན་གླན {སྨན}འདོད་མེད་པའི་སེམས་ཅན་ཐམས་ཅད་བྱང་ཆུབ་
ལ་འགོད་པར་དམ་བཅས་པའི་ཐེག་པ་ཆེན་པོ་འདི་རྣམས་ཀྱི་བློ་དེ་ཅི་འདྲ་ཞེས་
བཀའ་ལས་ཀྱང་འབྱུང་ངོ༌། །
དེ་ནས་སླར་ཡང་གྲྭ་ཚང་དུ་སྟོན་ཆོས་ཀྱི་ཐོག་ཏུ་ཐེགས་ཏེ། གསན་སྦྱོང་གི་
འཕྲོ་རྣམས་མཛད། སློབ་གཉེར་བ་ཕལ་ལ་རྐྱེན་འདི་ལྟ་བུས་གཙེས་པའི་ཚེ་དཔེ་ཆ་
རྣམས་བརྗེད་འོང་བ་ཡིན་ནའང་། དམ་པ་འདི་ལ་དེ་ལྟ་བུ་ཆ་ཙམ་ཡང་མ་མཆིས་
77



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་སྟེང་དུ། ཐུགས་བསམ་གནང་བའི་བསྐྱེད་དང་བཅས་པ་བྱུང་བས། ཆེན་པོ་བའི་
དྲུང་ཡང་ཤིན་ཏུ་མཉེས། སྐབས་ཤེད་དུ་ཐང་པོ་ཆེ་བླ་བྲང་བ་བསོད་ནམས་དཔལ་
འབྱོར་བའི་དྲུང་དུ་བཅུ་གཅིག་ཞལ་གྱི་རྗེས་གནང་དང་། འཕགས་མཆོག་ཆོས་རྗེ་
བསོད་ནམས་དར་དཔོན་སློབ་དབུར་ཕུག་ན་བཞུགས་པའི་དྲུང་དུ་ཐེགས་ཏེ། སྨྱུང་
གནས་ཀྱི་ཡིག་ཆ་འགའ་ཤས་ཀྱི་ལུང་གསན་གསུང་
། ཕག་ལོའི་དཔྱིད་ཆོས་རྒྱལ་བཟངས་
སུ་གནང་སྟེ། སྟོན་ཆོས་ལ་བཙན་ཐང་དུ་ཕེབས་པའི་ཚེ། སྣར་ཐང་མཁན་ཆེན་བསོད་
ནམས་མཆོག་གྲུབ་པ་རྩེས་ཐང་དུ་བཞུགས་པ་ལ། རྗེ་འགོས་ཀྱིས་ས་སྡེའི་ལུང་ཞུ་བ་
འཐད་གསུང་པའི་བཀའ་ཕེབས་པ་བཞིན། ས་སྡེ་ལྔ་དང་
། གཞན་ཡང་ཆོས་བཀའ་
མང་དུ་གསན། བཙན་ཐང་དུ་བཞུགས་ཐོག །ཉིད་ཀྱི་ཡབ་རྗེས་སྣེ་གདོང་པའི་དཀོན་
གཉེར་མང་པོ་ལ་གར་ཐིག་དབྱངས་སོགས་འཁྲིད་པ་གནང་བའི་ཚེ། རྗེ་འདིས་སློབ་
གཉེར་གནང་བའི་གསེང་ལ་སྤྱན་ཟུར་གཡོས་པ་ཙམ་གྱིས་གནས་དེ་ལ་ཆིག་སྒྲིལ་བྱས་
ནས་སློབ་པ་རྣམས་ལས་ཆེས་མཁས་པ་མཁྱེན་བྱུང་བས། མི་ཚེ་ལ་གར་དབྱངས་སློབ་
པ་འདི་རྣམས་ལས། དམ་པ་འདིས་ཟུར་ཙམ་གཟིགས་པ་འདི་མཁས་པ་འདུག་ཟེར་
བ་བྱུང་།
དེ་དུས་སྣེ་གདོང་རྩེར་སྐོར་རེ་ཐེགས་དུས་དཀོན་གཉེར་བ་རྣམས་ཀྱིས་ཆོས་སྐྱོང་
གི་གཏོར་སྒྲུབ་བྱེད་པའི་དབྱངས་སྙན་དུ་ཟུར་ཙམ་ལྷོན་པས། སྔོན་གྱི་བག་ཆགས་སད་
དེ་བཅོལ་པོ་བླངས་པ་ལྟར་ཆགས་ཐོགས་མེད་པར་མཁྱེན་ནས། ཆོས་སྐྱོང་གི་བསྐང་
གསོ་དང་། རྔ་བརྡུང་གནང་བཞེད་པ་བྱུང་ནའང་
། དཔོན་ས་ནས། རེ་ཤིག(ཞིག)
དབྱངས་དང་རྔ་བརྡུངས་སོགས་སྔས་ན་སློབ་གཉེར་ལ་གནོད་དགོངས་ཏེ་མཛད་དུ་
མི་འཇུག་པས། དཔོན་སས་གསན་སར་གནང་པ་མེད་ཅིང་
། མི་གཞན་གྱིས་ཚོར་
78



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ནའང་། དཔོན་སར་ཞུས་དོགས་དགོངས་ནས། བཙན་ཐང་དུ་ཐེགས་དུས་གཟིམས་
སྤྱིལ་གྱི་འོག་ཁང་ན་ཕྱག་མཛོད་ཡོད་པའི་ནང་དུ་གཏོར་མ་དང་
། སྤྱན་གཟིགས་མང་
པོ་བཤམས་ཏེ། མཚན་གང་རྔ་བརྡུང་ལན་མང་དུ་གནང་མྱོང་གསུང་ཞིང་
། དེ་དུས་
ཀྱི་ཞབས་འབྲིང་བ་དག་ཀྱང་
། ཕྱག་མཛོད་ན་དངོས་པོ་ནི་འཇིག་རྟེན་འདིའི་ནོར་
ཡོད༑ གཏོར་མའང་དཔོན་ས་རྣམ་པས་སྣེ་གདོང་རྩེར་གཤོམ་པ་ལས་ཀྱང་བཟང་བ་
བཤམས། གསུང་བཟང་པོ་ཡོད་པས་ཕྱགས་ཕྱིར་མི་རེ་རེ་གཉིས་གཉིས་ལས་མེད་ཀྱང་
ནང་ཐམས་ཅད་གང་བ་འདྲ་བ་འོང་
། ཁྱད་པར་ཆོས་སྐྱོང་རྣམས་ལ་བཀའ་བསྒོ་དང་
བསྐུལ་སོགས་གནང་བའི་ཚེ། ཆོས་སྐྱོང་རྣམས་དངོས་སུ་བྱོན་ནས་བཀའ་ནོད་ཀྱི་ཡོད་
པ་འདྲ་བསམ་པའི་ཟིལ་དང་། རྗེ་ཉིད་ཀྱང་ཐུགས་ཉམས་འཁྲུངས་པ་འདྲ་བའི་སྐུ་
གསུང་ཐུགས་ཀྱི་འགྱུར་བ་གནང་གི་ཡོད་ཟེར།
ཡང་རེ་ཤིག(ཞིག)སྣེ་གདོང་རྩེར་ཕེབས་ཏེ། དཔོན་ས་ནས་ཕར་ཕྱིན་གྱི་དོན
བདུན་ཅུའི་དྲི་བ་གནང་བ་ན། དམ་པ་འདིས་དོན་བདུན་ཅུའི་བཤད་པ་གཙང་ཞིང་
མ་འདྲེས་པ་དག་སྙན་དུ་ཕུལ་བས། དེ་ལ་བསྐྱར་ཆག་གནང་
། དགྱེས་ཆེས་པས་ཞབས་
དྲུང་དེར་འཁོད་པའི་ཆེན་པོ་དག་ལ། བཙུན་ཆུང་འདིས་ང་རང་གི་སློབ་དཔོན་འོང་
བ་འདུག་ཅེས་བསྔགས་པར་མཛད། དེ་དུས་སྣེ་གདོང་རྩེའི་ཀ་བཞི་ན། དྲུང་ཆེན་
བསོད་ནམས་རྒྱལ་མཚན་བ་བཞུགས་པ། དྲུང་པ་དེ་ཡང་སྤྱིར་ཐུགས་ཡངས་ཤིང་
གཏོང་བ་ལ་གོམས་པས། དགེ་བའི་བཤེས་གཉེན་ལ་དགྱེས་ཤིང་ཞབས་ཏོག་མཛད་
མོད༑ ཁྱད་པར་དམ་པ་འདི་ལ་སྐུ་ན་གཞོན་ནུ་ནས་ཤིན་ཏུ་དགྱེས་པས། སློབ་གཉེར་
ལ་ཐུགས་བསྐྱེད་ལེགས་པོ་རང་བྱུང་འདུག །ངོ་མཚར་ཆེ་གསུང་ཞིང་
། མཇལ་རེས་
བཞིན་གསོལ་ཇ་མང་པོ་སོགས་འབུལ་བ་དང་། སྐབས་འགར་ཉིན་གང་དེ་ལ་བསྙེན་
79



ལོ་པཎ་གྱི་རྣམ་ཐར་ཕྱོགས་བསྒྲིགས།
བཀུར་ཞུ་མི་དུ་བྱུང་གི་འབུལ་བ་ཚུན་གནང་བས། ང་རང་གི་ཁ་བསོད་དང་བསྒྲགས།
ཇ་སྡུམ(རྡུམ)དང་། ཚག་ཤ་བུབས་ཡོད་པའང་མང་པོ་འོང་། དྲུང་ནས་དེ་བདག་ལ་
ཐུགས་དཀར་བའི་ཆ་དེ་རང་བློས་མི་འཁྱུད་ཅེས་ཕྱིས་ཀྱང་ལན་མང་དུ་གསུང་ངོ༌
། །
སྐབས་ཤེད་དུ། ཞལ་སྔ་ནས་ཀུན་རྒྱལ་བ་ལ་ཕྱག་རྒྱ་ཆེན་པོ་ལྔ་ལྡན་གསན་ཏེ།
ཐུགས་དམ་གནང་བས། སྒོམ་འཁྲུལ་མེད་འཁྲུངས་ཏེ། རྗེ་དེའི་ཞལ་ནས། ཕ་ལ་བུ་
སྐྱེས་འདུག །འདི་འདྲའི་དགེ་སྦྱོར་སྐྱེ་བ་ཡ་མཚན་ཆེ་གསུང་
། དེ་རིམ་གྱིས་དཔོན་
སས་གསན་པས། ད་ལྟ་ནས་ཁྲིད་ཞུས་ན་སློབ་གཉེར་ལ་གནོད་གསུང་ནས་ཅུང་
ཟད་འགེགས་པ་ལྟར་མཛད།
དེ་ནས་བྱི་བ་ལོ་དགུང་ལོ་ཉི་ཤུ་རྩ་གཅིག་པའི་དཔྱིད་ཆོས་རྒྱལ་བཟངས་དང་
སྨོན་ལྡང་མཁར་དུ་གནང་སྟེ། དཀའ་བཅུའི་གཞུང་རྣམས་སྤེལ་བའི་ཚེ། ཉིན་རེ་
བཞིན་གཞུང་བདུན་རེའི་ཆོས་འཕྲོ་གསུངས་པ་ལ། སྐྱར(བསྐྱར)ཆོས་བྱས་པ་དེ་ཡི་
གེར་བྲིས་ན་མདའ་ཚད་ཉི་ཤུའི་ཁྱོན་མི་འཆད་པ་འོང་བ་འདུག་སྟེ། དེ་ཙམ་སྐྱོར་བ་
ལ་དཀའ་གནད་ཆེར་མ་བྱུང་
། དེ་དུས་ཤེས་རབ་ཀྱང་འཐད་རབ་ཡོད་པའི་ལུགས་ཡིན་
ཏེ༑ རང་ངོས་ནས་དེ་དུས་བརྩོན་འགྲུས་རང་ཆེ་བ་ཡོད། བཤར་སྦྱང་བྱེད་དུས་ཕྱིང་
པ་རེ་བཞེས་ནས། ཆར་པ་བབ་དུས་གཟིམས་བསང་བའི་ཆེད་དུ་ཆར་ཁྲོད་རང་དུ་
བཞུགས་ནས་བཤར་སྦྱང་བྱས་པས། ཞག་མང་པོ་བརྟུད(བསྟུད)པ་དང་ཅུང་དུབ་
ནས་ཆར་ཁྲོད་རང་དུ་གཉིད་དུམ་རེ་འོང་བ་འདུག་གསུང་ཞིང་
། དེ་དུས་གྲྭ་ཚང་ལ་
ཉིན་རེ་བཞིན་རིག་ཇ་མ་ཆད་པ་དང་
། དཀའ་བཅུའི་གཞུང་སོ་སོའི་སྐབས་དང་
གཞུང་རྫོགས་སྟོན་མོ་བཟང་པོ་གནང་། སྐབས་དེར་ཡང་། དཔོན་ས་ནས་སྐོར་
ཅིག(ཞིག) ཤོག་གསུང་པ་ཕེབས་པས་ཐེགས་པ་ན། དཔོན་གཡོག་རྣམས་ཆོས་དབྱིངས་
80



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གསུང་དབང་གི་སྒྲུབ་མཆོད་གནང་བའི་སྐབས་སུ་འདུག་པ། སློབ་གཉེར་ལ་ཐུགས་
རྩོལ་ཆེ་བའི་སྟབས་ཀྱིས་ཐུགས་རིངས་ཏེ། བདག་ལ་དོན་ཅི་མཆིས་འགྲོ་རིངས་
པ་ལགས་ཞུས་པས། དོ་ནུབ་སྡོད་གསུང་བ་བྱུང་བས། འདིར་ཡེངས་མ་ལམ་དུ་འཇོག་
པ་སྐུ་རྩེད་འདྲ་བ་འདི་འདྲ་མ་གནང་ཆོག་སྟེ། བདག་གི་སློབ་གཉེར་ལ་གནོད་པ་
འདུག་དགོངས་ནའང་། ཞུ་བ་འབུལ་མ་ནུས་པར་བཞུགས་མཚམས་སྲོད་ཇ་རྟིང་མ་
གྲོལ་བ་དང་དཀྱིལ་འཁོར་ཁང་པར་ཕེབས་ཏེ། བཙུན་ཆུང་ལ་ཤོག་གྱིས་གསུང་
། དེར་
ཐེགས་པས། དབང་འདི་དཀོན་པོ་རང་ཡིན། ཁྱོད་ལ་འཕྲོད་པ་ཅིག(ཞིག)བྱེད་དགོས་
བསམ་ཡོད་པ། དཔེ་ཆ་ཡང་ཡང་གསོ་བ་མི་འགྲུབ་འདུག་པས། ད་ལན་སྒྲུབ་མཆོད་
བྱེད་འཕྲོའི་དབང་ཆོག་བློ་ལ་ཡོད་པ་འདི་ལ་བྱས་ན་ལེགས་པ་འདུག་བསམ་ནས་
འབོད་དུ་བཏང་བ་ཡིན་གསུང་ཞིང་
། དམ་པ་འདི་གཅིག་པུ་ལ་གནང་རྩིས་དཀོན་
གཉེར་བ་ཅིག(ཞིག)གིས་ནན་གྱིས་ཞུས་ནས་གཉིས་པོ་ལ་ལྷན་དུ་གནང་བས་ནམ་
ལངས་པ་དང་དབང་གྲོལ་བ་མཉམ་དུ་བྱུང་གསུང་། གཞན་ཡང་དུས་ཅི་རིགས་པར་
རྡོ་རྗེ་འཇིགས་བྱེད་ཞེ་དགུ་མ་སྐྱོ་ལུགས། རྣམ་པར་སྣང་མཛད་མངོན་པར་བྱང་ཆུབ་
པ༑ ཕྱག་རྡོར་འགྲོ་བཟངས་རྣམས་ཀྱི་དབང་
། རྣམ་སྲས་སེར་ཆེན་དང་རྣམ་སྲས་
དྲག་པོའི་རྗེས་གནང་། ཤ་བ་རི་སེར་མོ་ཞལ་གསུམ་ཕྱག་དྲུག །དམར་མོ་ཞལ་གཅིག་
ཕྱག་གཉིས། ནག་མོ་ཞལ་གཅིག་ཕྱག་བཞི་རྣམས་ཀྱི་རྗེས་གནང་། དུད་སོལ་གྱི་རྗེས་
གནང་རྣམས་གསན་པར་མཛད་དོ། །སླར་ཡང་སྨོན་ཐང་དུ་ཕེབས་ཏེ་སློབ་གཉེར་གྱི་
རྒྱུན་རྣམས་གནང་།
དེ་ནས་ལོ་དེའི་དབྱར་ཆོས་ལ་བབ་པ་ན། དཔོན་ས་ནས་བདག་རྐྱེན་གནང་སྟེ།
དཀའ་བཅུའི་གཞུང་སྒྱུར་མཛད་པའི་རྩེས་ཐང་ཚོགས་སུ་མང་ཇ། ཆོས་འཆད་གྲྭ་ཚང་
81



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་བཅས་པ་ལ་གསོལ་ཇ་བུ་རམ་གྱི་དགའ་སྟོན་རྒྱ་ཆེར་གནང་
། གྲྭ་སྐོར་གནང་རིང་
དཔོན་ས་ཉིད་ཀྱང་རྩེས་ཐང་དུ་ཕེབས་ཏེ། ཕྱགས་ཕྱིའི་དཀོན་གཉེར་རྣམས་དང་
བཅས་པས། ཡེ་ཤེས་མགོན་པོའི་གཏོར་སྒྲུབ། རྐང་བརྒྱད་ཀྱི་ཐུན་འཛུགས་པ་སོགས་
ཀྱི་སྐུ་རིམ་དང་
། ཡེ་ཤེས་མགོན་པོའི་རྗེས་གནང་མང་པོ་གནང་། ཆོས་གྲྭ་དེར་བཤད་
གསར་བྱེད་དུས་གཉེན་གྲོགས་རྣམས་ཀྱིས་ཕྱམ་ཚེ་སྒྲོན་པའི་ཐ་སྙད་ཀྱི་ན་བཟའ་
འབུལ་བའི་ལུགས་ཡོད་ལ། དམ་པ་འདི་ལ་དཔོན་སས་བདག་རྐྱེན་གནང་བའི་སྟབས་
ཀྱིས༑ གོས་ཟླམ་གསུམ་དང་
། ཕྱམ་ཚེ་སོགས་སྦྱོན་མི་མང་དུ་བྱུང་བས། དཔོན་སའི་
ཐུགས་འཛིན་ལ་ཁྲིམས་ཁང་དབོན་པོ་ལ་སྣེ་གདོང་བའི་གཟའ་ཡིག་གི་ངོས་ནས་ཕྱམ་
ཚེ་གཡོགས་པ་ཡིན་འདུག་ཟེར་བའི་འུར་ཆེན་པོ་བྱུང་
། བཀའ་ལས་ཀྱང་
། དུས་གཅིག་
ནས་རང་སྔ་མ་དེ་ཁ་ཚོ་བལྡབས་ཀྱི་གཡོགས་པ་ཡིན་ནམ། བརྒྱ་ཙམ་རྒྱབ་ལ་གཡོག་
པ་སྙམ་བྱེད་པ་བྱུང་གསུངས་ཤིང་
། དུས་དེར་སྐུ་ཆོས་ཀྱང་མང་དུ་བྱུང་བ་ཐམས་ཅད་
བླ་མ་སློབ་དཔོན་སོགས་འབུལ་འོས་རྣམས་ལ་ཕུལ། གནང་འོས་ལ་གནང་པས། བཞེས་
འཕྲོ་གཅིག་ལས་མེད་ཀྱང་། གྲྭ་པ་གཅིག་གིས་ཁྱེད་ལ་སྐུ་ཆོས་མང་དུ་ཡོད། ང་ལ་
གཅིག་གནང་དགོས་ཞུ་བ་ལ། བཞེས་འཕྲོ་དེ་ཡང་བསྩལ་ཏེ། སྐུ་ཆོས་གཅིག་ཀྱང་མེད་
པ་ན། ཉིད་ཀྱི་ཡབ་རྗེས་གཅིག་མེད་པ་རང་བྱེད་པ་ག་ན་འོང་གསུང་ཞིང་བཀྱོན་པ་ལ།
རྩོལ་བ་བྱས་ན་འཐོག་མི་འོང་གསུངས་ནས། སྐུ་ཆོས་སྒྲུབ་པའི་ཐུགས་འདུན་གནང་
བས༑ ལ་ལས་ཕུལ་ཞིང་སྒྲུབ་པ་དང༌
། སློབ་པ་ཡང་གནང་བས། ཞག་ཤས་ཅིག(ཞིག)
ལ་བཅུ་གཉིས་ཙམ་བྱུང་
། བསག་པའི་འདུན་པ་བཏང་ན་ད་དུང་ཡང་སྣོན་པ་དགོས་
པའི་བློ་སྐྱེ་ཞིང་འདུག་པས། དེ་ནས་ཀྱང་གཅིག་ལས་ཉར་ཅག་མ་བྱས་གསུང་
།
དེར་འཇིགས་པ་མེད་པའི་བཤད་པའི་གྲྭར་ལེགས་པར་ཞུགས་ཏེ། བྱམས་ཆོས་
82



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལྔ; དབུ་མ་རིགས་ཚོགས་ལྔ། རིན་ཆེན་ཕྲེང་བ། བཤེས་སྤྲིང་
། སྤྱོད་འཇུག །དབུ་མ་
འཇུག་པ། བཞི་བརྒྱ་པ། མངོན་པ་གོང་འོག །ཕུང་པོ་ལྔའི་རབ་བྱེད། འདུལ་བ་མདོ་རྩ།
མེ་ཏོག་ཕྲེང་རྒྱུད། སུམ་བརྒྱ་པ། སོ་ཐར་གྱི་མདོ། ཚད་མ་སྡེ་བདུན་མདོ་དང་བཅས་
པ༑ རིགས་གཏེར་རྣམས་ཀྱི་གཞུང་སྒྱུར། གླང་ལོའི་དགུན་ཆོས་བར་གནང་བའི་
ཚེའང་། ཚོགས་པ་ཐམས་ཅད་ཀྱང་ཁོང་གི་ཐུགས་རབ་དང་ཐུགས་རྩོལ་གྱི་ཕུལ་
དེ་ལ། འདི་རྩམ(ཙམ)ཞིག་འོང་ཐང་སྟེ། བྱུང་ཡང་བྱུང་འདུག་ཅེས་སྨྲ་ཞིང་། འགའ་
ཞིག་གཞུང་གི་དཀའ་གནས་ཡོད་སར་བསྒྲིམས་ཏེ། འདི་ལ་ཅི(ཇི)སྐད་གསུང་ལྟའོ་
ཟེར་བ་ལ། སྔོན་གྱི་གྲུབ་མཐའ་སྨྲ་བ་རྣམས་འདིའི་སྐབས་སུ་འདི་ལྟར་བཞེད། ཁོ་བོ་
འདི་ལྟར་བསམ་གསུང་བ་སོགས་ལེགས་པར་བཤད་པའི་གཏམ་གྱིས་གཞུང་གི་འབྲུ་
དཔྱིས་ཕྱིན་པ་གཉེར་བ་དང་
། བཤད་པའི་མཐའ་འཁྱོངས་པ་བསྩལ་བས་ཡིད་མགུ་
བ་ཐོབ་པར་མཛད་ཅིང་། རྗེས་སུ་འགའ་ཞིག་དྲུང་དུ་འོངས་ཏེ། གཞུང་དེའི་བཤད་
པ་དེ་རང་ཡ་མཚན། དེ་ཙམ་འོང་ཀྱང་(ཡང་)ཐང་ཟེར་ཞིང་གསོལ་ཇ་ཞུ་བ་མང་དུ་
བྱུང་གསུང་།
ཁྱད་པར་དཔོན་ས་ཤིན་དུ(ཏུ)དགྱེས་ཆེས་ཏེ། ངེད་རང་གི་བདག་རྐྱེན་བྱས་
ནས་རེ་བ་ལས་ལྷག་པར་བློ་ཁེངས་པ་བཙུན་ཆུང་འདི་གཅིག་པུ་ཡིན་གསུང་ཞིང་
དགྱེས་པར་མཛད་པ་ཡིན་ལ། སྤྱིར་དཔོན་ས་དེ་བསྟན་པའི་བྱ་བ་ལ་ཐུགས་ཤིན་ཏུ་
འདུན་ཞིང་། བྱེ་བྲག་ཏུ་འོན་མདའ་གསས་ཁང་རྩེར་ཆོས་སྡེ་གསར་དུ་བཙུགས་ཏེ།
དེའི་ཆོས་དཔོན་ལ་རྗེ་འགོས་ཀྱི་ཞལ་སྔ་ནས་བཞུགས་འཇུག་ཅིང་
། འཆད་ཉན་པ་
དྲུང་ཆེན་པོ་པ་དང་
། ཆོས་རྗེ་ནམ་པ། རྗེ་འདི་རྣམས་ལ་བསྐོ་བའི་དགོངས་པ་བཟང་པོ་
ཡོད་པ། དེ་དུས་མ་གྲུབ་ཀྱང༌
། ཕྱིས་རྗེ་འགོས་ཕེབས་ཤིང་ཡུན་རིང་དུ་བཞུགས་
83



ལོ་པཎ་གྱི་རྣམ་ཐར་ཕྱོགས་བསྒྲིགས།
ནས་དཔོན་སློབ་ཆོས་འཁོར་བསྐོར་བ་འདི། དཔོན་ས་དེའི་ཐུགས་ཀྱི་འཕེན་པའི་
དབང་ལས་ཡིན་པར་འདུག་གསུང་
། དེ་ནས་དུས་རིང་པོ་མ་ལོན་པར་ཆོས་ཀྱི་རྒྱལ་པོ།
གྲགས་པ་འབྱུང་གནས་པ་ཞིང་གཞན་དུ་དགོངས་པ་ན། དེའི་དགོངས་པ་བསྐང་
བའི་ཐབས་ཇི་སྙེད་པ་དག་བསྩལ་ཏེ། དཔོན་ས་དེ་བཀའ་དྲིང་(དྲིན)ཡང་ཟླ་མེད་
པར་འདུག་པ་བཞིན། ཞི་བར་གཤེགས་ནས་སྐུ་ཚིགས་སོ་སོའི་དུས་དང་ཟླ་མཆོད་ལ་
ཚོགས་ཆེན་མོའི་དགེ་འདུན་ལ་བསྙེན་བཀུར་གྱ་ནོམ་པ་གནང་ཞིང་། གཞན་ཡང་
དགོངས་པ་རྫོགས{བསྐང་པའི་ཐབས་རླབས་པོ་ཆེ་དང་ལོ་དུས་མཆོད་པས་ཀྱང་
དགོངས་ང་་བསྐང་བར་མཛད་པ་ཡིན་ནོ། །
དེ་ནས་དགུང་ལོ་ཉི་ཤུ་རྩ་གཉིས་བཞེས་པ་གླང་ལོའི་དཔྱིད་ཆོས་ཐོག་ཏུ་ན་ལནྡཱར་
ཐེགས་ནས་དབྱར་ཆོས་བར་ལ་བཞུགས། རྗེ་རོང་པོ་དེ་དམ་པ་འདི་སྐུ་ན་གཞོན་ནུའི་
དུས་ནས་ཤིན་ཏུ་དགྱེས་པ་ཞིག་ཡོད་པས། དེ་རེས་ཀྱང་དགྱེས་པའི་ཚུལ་མང་པོ་
གནང་། རྗེ་འདིའི་ཕྱག་ན་གསོལ་ཇ་བཟང་པོ་མང་པོ་ཡོད་པས་གསོལ་ཇ་ཟུར་བསྐོལ་
གྱི་ཕུད་ཞུས་པས། གྲྭ་པ་གཞན་རྣམས་ཀྱིས་གསོལ་ཇ་ཞུས་པའི་ཚེ། ང་ཁྱེད་རྣམས་
ཀྱི་ཇ་ཉག་ཉོག་དེ་འདྲ་མི་འཐུང་
། དབོན་པོ་བསོད་རྒྱམ་གྱི་ཇ་ཞིམ་པོ་དེ་ནས་
འཐུང་དགོས་ཡོད་གསུང་བ་དང་། སྐུ་ཁམས་ལ་འཕྲོད་དམ་དགོངས་པའི་གསོལ་བ་
བཞེས་སྤྲོ་མང་པོ་ཉིན་རེ་བཞིན་ཞུ་བ་གནང་བས། ཞིམ་པ་ལ་གསུང་ཞིང་དགྱེས་
བཞིན་དུ་བཞེས་པ་གནང་། དེ་རེས་བྱམས་ཆོས་ལྔ། དབུ་མ་རྩ་འཇུག །འདུལ་བ་མེ་
ཏོག་ཕྲེང་རྒྱུད། ཚད་མ་རིགས་ཐིགས། སྤྱོད་འཇུག །བཤེས་སྤྲིང་། ཀ་མ་ལ་ཤཱི་ལའི་
སྒོམ་རིམ་གསུམ་རྣམས་ཀྱི་བཤད་པ་གཟབ་པ་དང་
། དབུ་མ་ལྟ་ཁྲིད། བདེ་མཆོག་
དཀར་པོའི་ཁྲིད། རྗེ་དེ་ཉིད་ཀྱིས་མཛད་པའི་ཕར་ཕྱིན་གྱི་ཁྲིད། མཆོད་རྟེན་དྲུང་ཐོབ་
84



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སོགས་ཁྲིད་མང་དུ་གསན། རྗེ་དེའི་གདན་ས་དྭགས་པོ་བཀྲ་ཤིས་རྣམ་པར་རྒྱལ་བའི་
དྲུང་དུའང་ཕར་ཚད་དང་དབུ་མ་སྐོར་གྱི་བཤད་པ། ཀརྨ་པའི་ཟབ་མོ་ནང་དོན་གྱི་
ལུང་སོགས་དང་། ཀྱེའི་རྡོ་རྗེའི་ཡབ་བཀའ་ཡུམ་བཀའ། ཆོས་སྐྱོང་ཆེ་ཆུང་དང་དམར་
པོ་སྐོར་གསུམ་གྱི་རྗེས་གནང་སོགས་གསན།
དེའི་སྐབས་ཤེད་དུ་གླང་ཐང་དུ་ཐེགས་ཏེ། སྤྱན་སྔ་ཀུན་དགའ་རྒྱལ་མཚན་པའི་
དྲུང་དུ་གུར་མགོན་ལྷ་བཅུ་བདུན་མའི་བཀའ་གསན། སླར་ཡང་ན་ལནྡྲར་ཕེབས་ཏེ་
གསུང་ཆོས་འཕྲོ་རྣམས་གསན་ཞིང་
། རྗེ་དེའི་སྐུ་འདྲ་དར་སྐུ་ཁྱུད(མཁྱུད)གང་བ་
ཅིག(ཞིག)བཞེངས་ནས་ཕྱག་ནས་ཞུ་བའི་ཚེ་ཞལ་གསེར་མ་ཞུས་པ་ཡོད་པས། རྗེ་
དེས་སྐུ་དེ་ལ་གཟིགས་ནས། འདི་འདྲ་རང་གི་ནག་པ་དང་མེད་ཅེས་གསུང་བ་ལ། ཉེ་
གནས་ཀྱི་ཞལ་གསེར་ཞུ་རྩིས་ཡིན་འདུག་ལགས་ཞུས་པས། ཁོང་ངེད་རང་ལ་གུས་
པས་གསེར་དང་ཞུས་ན་སྐྱ་ཞུལ་བ་ལེགས་པོ་ཅིག(ཞིག)འོང་བ་འདུག །ངེད་རང་ད་
ལྟའི་ཁམས་པ་སྦྱོབ་སྦྱོབ་འདི་འདྲ་མི་བྱེད། དགའ་ལྡན་དུ་བྱམས་པའི་དྲུང་དུ་ལྷའི་
བུ་དཀར་སིང་བ་ཅིག(ཞིག)བྱེད་པ་ཡིན་གསུང་ཞིང་རབ་གནས་གནང་། དེ་ནས་
ཕྱིར་ཕེབས་པའི་ཕྱག་འབུལ་གནང་དུས། ཁྱེད་སྔགས་པའི་བུ་ཡིན་པས་དྲིལ་བུ་
དཀྲོལ་དཀྲོལ་མང་པོ་བྱེད་འདོད་འོང་། དེ་འདྲ་མ་བྱེད། གསང་སྔགས་སུས་ཀྱང་མ་
ཚོར་བར་ཉམས་སུ་བླངས་པས་བར་ཆད་མི་འབྱུང་བ་ཡིན། ལྟ་བ་རྣམ་པར་དག་པ་
ཅིག(ཞིག)ལ་ངེས་ངེས་དགོས། གྲུབ་མཐའི་ཕྱོགས་འཛིན་མ་བྱེད། གྲུབ་མཐའ་ཁ་འདྲ་
སངས་རྒྱས་མ་ཐོབ་ཀྱི་བར་དུ་བཟང་དུ་བཟང་དུ་འགྲོ་བ་ཡིན། ངེས་ངེས་མེད་གསུང་
སོགས་བླང་དོར་གྱི་གནས་མ་ཚང་བ་མེད་པ་འདོམས་པར་མཛད་ལ། དམ་པ་འདི་
ཡང་རྗེ་དེ་ཉིད་ལ་ལྷག་པར་གུས་པས། བཀའ་ལས། བདག་གི་བླ་མ་དེ་ཟབ་རྒྱས་ཀྱི་
85



ལོ་པཎ་གྱི་རྣམ་ཐར་ཕྱོགས་བསྒྲིགས།
ཆོས་སྒོ་ཅི་སྩོལ་ཡང་གདུལ་བྱ་སོ་སོའི་དབང་པོ་དང་མཐུན་པར་སྟོན་ནུས་པ་ཅིག
(ཞིག)ཡིན་ངེས་ཏེ། ཕར་ཕྱིན་གྱི་བཞེང་པ་འདི་རྣམས་ཡིག་ཆར་འགོད་པ་གནང་བ་
འདིས་ཕྱོགས་ཙམ་ཡང་མི་མཚོན་པའི་ཁྱད་པར་དུ་གྱུར་པ་ཅིག(ཞིག)རང་བདག་ལ་
གནང་བ་ཡིན་གསུང་ཞིང་
། གསུང་རྒྱུན་རགས་པ་ཊི་ཀ་ལ་མཆན་བུར་འདེབས་
པའང་གནང་། གཞན་ཡང་རྗེ་དེ་འཕྲལ་དུ་བྱིས་པའི་སྤྱོད་པ་ལྟ་བུ་གནང་བ་ཞིག་ཡོད་
ཀྱང་༑ ཐུགས་ཟབ་ཅིང་བརླིང་བས་ཐུགས་དམ་གྱི་སྒྲིགས་དང་
། གསུང་ཆོས་གནང་
བ་སོགས་ཉི་ཚད་ལས་ནམ་ཡང་མི་འདའ་བ་དང་
། ཇོ་བོ་བཟང་ཞིང་གྲུབ་ མཐའི་
ཕྱོགས་འཛིན་ཤིན་ཏུ་ཆུང་
། ཞི་བར་གཤེགས་ནས་ཀྱང་ཞབས་སེན་ཉ་ཕྱིས་སུ་གྱུར་པ་
སོགས་དཔག་པར་དཀའ་བའི་ཡོན་ཏན་མངའ་བ་ཞིག་ཡིན་ཞེས་ཡང་དང་ཡང་དུ་
ཆེད་དུ་བརྗོད་པར་མཛད་པ་ཡིན་ནོ། །
དེ་ནས་རིམ་གྱིས་ཡར་ཀླུངས་སུ་ཕེབས། སྔ་མོ་ནས་ཡུལ་ཞེན་དང་ཁེ་གྲགས་དོན་
གཉེར་གྱི་དགོངས་པ་མི་མངའ་ཞིང་
། ལྷག་པར་བཀའ་དྲིང་དྲིན)ཟླ་མེད་པའི་དཔོན་
ས་གྲགས་པ་འབྱུང་གནས་གཤེགས་རྗེས། ང་ནི་ཚེ་འདིའི་སྤྲོས་པ་བྱ་བའི་ཡུལ་ཐམས་
ཅད་ལས་རྣམ་པར་གྲོལ་བས། བྱ་བྲལ་གྱི་བརྟུལ་ཞུགས་འབའ་ཞིག་ལ་གནས་པར་
བཞེད་མོད་ཀྱང་
། ཡབ་རྗེས་རྒྱལ་བཟངས་ཀྱི་གཉེར་ཡུན་རིང་དུ་གནང་བ་སྐུ་གོ་ཆོད་
པར་བྱུང་སྟེ། ནང་སོར་རྩིས་ཕུལ་བའི་བཟང་ལན་དུ་ཆུ་མཁར་གནང་ཡོད་པ་ལ་
བསྟེན་པ་ཙམ་མ་གཏོགས། མཁར་པ་དགེ་སློང་དང་ཕྱོགས་ཐ་དད་དུ་སོང་བས་ཡབ་
རྗེ་ལ་གནང་དཀའ་བ་བྱུང་ན་འོ་བརྒྱལ་བས། རེ་ཤིག(ཞིག)ཡལ་བར་འདོར་མི་རིགས་
པ་ཐུགས་སུ་ཆུད་དེ། དཔོན་ས་ཀུན་དགའ་ལེགས་འབྱུང་རྩེས་ཐང་གི་གདན་ས་
ལ་བཞུགས་པས། འདི་དང་དཔོན་གཡོག་སེལ་མེད་ཅིག་དགོས་པར་འདུག་དགོངས་
86



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ནས༑ དཔོན་སའི་སྐུ་མདུན་དུ་བསྙེན་ཞིང་། ཐབས་ཀྱིས་ཡབ་རྗེས་དཔོན་སར་རྡོར་
དབྱིངས་ཀྱི་ཕྱག་ལེན་འབུལ་བའི་ཟོལ་གྱིས་དོན་དུ་རྗེ་འདིས་ཕྱག་ལེན་རྣམས་ཁྲིད་དེ།
དཔོན་གཡོག་ཟོལ་མེད་དུ་སྦྱར། དེ་དུས་ནས་དཔོན་ས་སྐུ་ཁམས་མི་བདེ་བ་ཡང་ཡང་
འོང་བ་ཞིག་ཡོད་པས། ཕན་འདོགས་པར་བཞེད་པའི་ཐུགས་བརྩེ་བས་བར་ཆད་དེ་
བཟློག་པར་བྱ་བའི་ཕྱིར་དགེ་བའི་བཤེས་གཉེན་ཞིག་ལ་བརྟེན་ན་ལེགས་པར་
དགོངས་ཤིང་། རྗེ་འགོས་ཀྱིས་ཀྱང་དེ་མཐུན་བཀའ་གནང་བས། ཞལ་སྔ་ནས་ཀུན་
རྒྱལ་བ་བླ་མར་བཀུར་བ་འཐད་པའི་སྙན་བསྐུལ་ཕུལ། ཞལ་སྔ་ནས་ཟངས་རིར་
བཞུགས་པའི་དྲུང་དུ་མཚན་མོ་ཐེགས་ཏེ་སྤྱན་དྲངས་ནས་དཔོན་སློབ་ཏུ་སྦྲེལ
སོགས་མཛད། རྗེ་འདིས་ཀྱང་དཔོན་སར་འབྲི་ཁུང་པའི་བསྟན་བཅོས་ཙིནྟ་མ་ཎིའི་
ལུང་དང་བཀའ་ཕྲན་ཚེགས་ཀྱང་གསན་འདུག་གོ། །
བར་བར་དུ་ཡིད་བཟང་རྩེར་རྗེ་འགོས་ཀྱི་དྲུང་དུ་དོ་ཧ་སྐོར་གསུམ་དང་། སྒོམ་
རིམ་ཐོག་མཐའ་བར་གསུམ་གྱི་བཤད་པ་གཟབས་ཏེ་གནང་བ་གསན་ཞིང་
། ཁྱད་པར་
དུ་མེ་ཕོ་སྟག་གི་ལོ་ལ་བརྟག་གཉིས་ཀྱི་བཤད་པ་གསན་ཏེ། དེ་ཡང་རྡོ་རྗེ་སྙིང་འགྲེལ་
དང་ནཱ་རོ་འགྲེལ་ཆེན་གཉིས་ལ་གཞི་བྱས་མཚོ་སྐྱེས་ཀྱིས་ཁ་བསྐང་འོས་བསྐང་སྟེ། རྗེ་
ཉིད་དང་སློབ་དཔོན་ནམ་མཁའ་དཔལ་འབྱོར་བ་གཉིས་ལ་ཚ་བཞེས་གྲོལ་ནས།
རྒོངས་མོ་ཉི་མ་མ་སོང་བར་གནང་བ་གསུང་ཇི་ལྟ་བ་བཞིན་བསྐྱར་བཙག(བཅག)
གནང་བས། ཁྱེད་ཚོ་ཤེས་རབ་ཆེན་པོ་འདུག་པས་ཚིག་རིགས་དེ་འདྲ་ལོས་འཁྱོར།
འདིའི་དོན་འདི་ཡིན་ཞེས་དོན་ཚོམས་བློ་ལ་བཀོད་ནས་བསྐྱར་དགོངས་པ་ཡིན་
གསུང་བས། ཕྱིས་ནས་བཀའ་བཞིན་དོན་ལྷོངས་པར་བསྐྱར་བས་ཤིན་དུ(ཏུ)དགྱེས་
ཤིང་དྲི་མལ་གྱིས་ཀྱང་གཏན་ལ་ཕབ་པས། རྒྱུད་སྡེ་ཕལ་མོ་ཆེའི་གསང་བ་ཐུགས་སུ་
87



ལོ་པཎ་གྱི་རྣམ་ཐར་ཕྱོགས་བསྒྲིགས།
བྱོན༑ དེ་ནི་གསང་སྔགས་ཀྱི་རྒྱུད་ཀྱི་སློབ་གཉེར་གནང་བའི་ཐོག་མར་འདུག་ཅིང་
།
རྗེ་འགོས་ཀྱི་ཞལ་ལས་ཀྱང་། ཁོང་གི་སྔགས་ཀྱི་སྐུ་ཡོན་ཏན་ཐམས་ཅད་ཀྱི་གཞི་
དེར་ཐིངས་པ་ཡིན་གསུང་བ་གནང་། དེ་དུས་སུའང་ཞབས་ཏོག་འཁོར་མོར་འབུལ་
བ་དང་། རྒྱུད་མཆོད་ཀྱི་ཚོགས་འཁོར་ཡང་ཡང་ཞུ་བ་སོགས་ཟང་ཟིང་གིས་ཀྱང་
མཉེས་པར་མཛད་དོ། །
མེ་མོ་ཡོས་ཀྱི་ལོ་ལ་སླར་ཡང་རྗེ་འགོས་ཀྱི་དྲུང་དུ་རྒྱུད་ཐམས་ཅད་ཀྱི་བླ་མ་
དཔལ་དུས་ཀྱི་འཁོར་ལོ་རྒྱུད་འགྲེལ་པ་དང་བཅས་པ་གསན་པའི་ཐོག་མར་སྤྱི་དོན་
ཞིབ་པ། དེ་ནས་རྒྱུད་འགྲེལ་གཟབས་བཤད། རྗེས་སུ་དཀའ་གནས་རྣམས་ལ་དྲི་མལ་
དང་བཅས་པའི་བསྐྱར་བཅག་གནང་། ཁྱད་པར་སྦྱོར་དྲུག་གནང་བར་ཞུས་པ་ན།
ཁྲིད་འབོགས་པ་ལ་མྱོང་བ་དགོས་ཏེ། དེ་ང་ལ་མེད་པས་མི་འོང་
། སྦྱོར་དྲུག་འཆད་
དགོས་ན་ཁྱེད་ཀྱིས་གོ་བར་འདུག་པས་འཆད་པ་ཡིན་གསུངས་ནས་རྒྱས་པར་
སྩལ(བསྩལ)། ཁྱེད་ངེས་པར་སྦྱོར་དྲུག་དོན་དུ་གཉེར་ན། པཎ་ཆེན་རིན་པོ་ཆེ་ལ་
བསྙེན་པ་ལས་གཞན་པའི་གནས་གང་ཡང་མེད། ད་དུང་བོད་དུ་ཕེབས་པ་ཡང་སྲིད་
དམ་ མ་ཕེབས་ན་བལ་པོར་ཡང་བགྲོད་རིགས་པས། འདི་ཁོ་ན་ལ་བརྟེན་པ་འཐད་
པའི་བཀའ་སྩལ་སྔ་ཕྱིར་གནང་
། ལོ་དེའི་དཔྱིད་འོལ་ཁ་རྒྱ་མཚོ་བ་དམག་ཐོག་ཏུ་དུས་
ལས་ཡོལ་བ་ན། དེ་དུས་འོལ་ཁ་བ་དང་
། བཙན་ཐང་མཁན་ཆེན་པ། རྗེ་ཉིད་ཀྱི་
ཡབ་རྣམས་ཤིན་ཏུ་ཐུགས་མཐུན་པས། ཁོང་གི་སྐུ་འདད་རྣམས་ཀྱང་ཡབ་རྗེས་དང་
དོས་གནང་ཞིང་
། ཁྱད་པར་མས་གཏམ་རྗེ་འདིས་གནང་དགོས་པ་ཤར་བ་ན། ཁོང་
རང་རྣམས་ཀྱི་གདུང་རབས་འདྲ་ཅིག(ཞིག)འདུག་པ་ལ་འོལ་དཔྱི(སྤྱི}ཙམ་གཟིགས་
པས་ཐུགས་སུ་བྱོན་ཚར་ནའང་། ཆེན་པོ་དཔལ་འབྱོར་བའི་གསུང་གིས། ཁྱེད་ཚོགས་
88



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སུ་མོལ་བ་བྱེད་དགོངས་ན། མངོན་སླུ{བླུ}འཕྱར་ན་མ་གཏོགས། དཔེ་ཆ་བཞིན་
ཡང་ལྟོས། ཁོང་ཚོའི་གདུང་རབས་ཅིག(ཤིག)ཀྱང་འཛིན་དགོངས་འོང་གསུང་བ་ལ།
ཁོང་ཚོའི་གདུང་རབས་ལ་སློབ་གཉེར་བྱེད་པ་རང་བློས་ལྕོགས་པ་དཀའ་བ་འདྲ་ཞེས་
ཟོལ་གྱིས་གསོལ་ཏེ། དུས་ལ་བབ་པ་ན། དཔོན་ས་གདུང་བརྒྱུད་རེ་དང་
། ཁོང་རང་
རྣམ་པའི་ཡབ་མེས་རེ་དུས་མཚུངས་སྦྱར་ནས་ལུགས་གཉིས་ཀྱི་བྱས་པ་ལག་རིས་ཀྱི་
ཆེ་ཚུལ་སྙན་པར་དངགས་པའི་ཕྲེང་བར་སྤེལ་བ། གཙང་ཞིང་མ་འདྲེས་པའི་ཚིག་
གི་སྦྱོར་བས་རྒྱས་པར་སྩལ(བསྩལ)བས། ཚོགས་པ་ཐམས་ཅད་མགུ་བ་བསྐྱེད་པར་
མཛད། དེའི་སང་དེ་སྔ་བར་སློབ་དཔོན་ཤེས་རབ་པ་ཞེས་པ་དྲུང་དུ་འོངས་ནས། ཁྱེད་
ཀྱི་ཁར་ས(སང)གནང་བའི་གཏམ་གཞུང་དེའི་དཔེ་ཆ་དེ་ང་ལ་གཡར་པོ་དགོས་
ཤེས(ཞེས)ཞུ་བ་ལ། ངས་ཁ་ནས་གང་ཐོན་བྱས་པ་མ་གཏོགས་དཔེ་ཆ་མེད་གསུངས་
པས༑ བདེན་བསམ་པ་རང་མ་བྱུང་འདུག་གསུང་
། འོན་ཀྱང་དེ་ཉིན་གནང་བའི་
གཏམ་གྱི་ཕྱོགས་གོའི་ཟིན་བྲིས་ཤིག་ཡོད་པ། ཕྱིས་དྲུང་ཆེན་པོ་དཔལ་འབྱོར་པའི་
ཕྱག་ཏུ་བྱུང་། དེ་ལ་གཟིགས་ཏེ་ཡས་གཏམས་མཛད་པས། རྩེས་ཐང་གི་ཆེན་པོ་
བྱུང་བ་ལ་ཆེན་པོ་དཔལ་འབྱོར་བ་གཏམ་མཁས་ཞུ་བ་ཡང་དམ་པ་འདིའི་མཐུ་ལས་
ཡིན་པར་འཁུམས་སོ། །
བཞི་པ། བསྙེན་པར་རྫོགས་པ་དགེ་སློང་གི་དངོས་པོ་བརྙེས་པ།
ལོ་དེའི་ཟླ་བ་བཅུ་པའི་ཚེས་ལྔའི་ཉིན་བཙན་ཐང་དུ་ཚོགས་ཆེན་པོའི་སྟོང་
(སྟོད}རགས་གདན་དྲངས་ཏེ། མ་བྱོན་པའི་སངས་རྒྱས་གསུམ་པ་ཁ་ཆེའི་པཎྜི་ཏ་
89



ལོ་པཎ་གྱི་རྣམ་ཐར་ཕྱོགས་བསྒྲིགས།
ཤཱཀྱ་ཤྲའི་སྡོམ་བརྒྱུད་རྣམ་པར་དག་པ་མཁན་ཆེན་རིན་པོ་ཆེ་དོན་གྲུབ་དཔལ་བའི་
ཞལ་སྔ་ནས། ལས་ཀྱི་སློབ་དཔོན་རྗེ་འགོས་ཀྱི་ཞབས། གསང་སྟེ་བ་ཆེན་པོ་དཔལ་
འབྱོར་རྒྱ་མཚོ། གྲིབ་ཚོད་པ་དགེ་སློང་དགེ་བའི་བཤེས་གཉེན་ངག་དབང་། ཁ་སྐོང་
གི་དགེ་འདུན་གཅིག་གིས་ལྷག་པའི་ཉི་ཤུའི་ཚོགས་སུ། རབ་བྱུང་དུ་གྲགས་པ་མེ་མོ་
ཡོས་བུའི་ལོ། དགུན་ཟླ་ར་བ་ཡར་གྱི་ངོའི་རྫོགས་པ་དང་པོ། དུས་ཚིགས་ལྔ་
ལས་དབྱར་རིང་པོའི་དུས། གྲྭ་ཚེས་བཅུ་ལྔ་ལས་ཡར་ངོའི་ཚེས་ལྔ། ཉིན་མཚན་གྱི་
ཆ་ལས་གུང་ཚིགས་མ་ཡོལ་བ། གྲིབ་ཚོད་སྐྱེས་བུ་གཅིག་དང་རྐང་པ་གཉིས་ལ་བབ་
པ་ན། ཚངས་པར་སྤྱོད་པ་ཡོངས་སུ་རྫོགས་པའི་སྡོམ་པ་བརྙེས་ཤིང་
། དགེ་འདུན་
རྣམས་ལ་བསྙེན་བཀུར་དང་འབུལ་བགྱེད(འགྱེད)བཟང་དུ་མཛད་དོ། །
ལྔ་པ། བསམ་པ་ལས་བྱུང་བའི་མཁྱེན་རབ་ཀྱི་སྒོ་བྱེ་བ།
དགུང་ལོ་ཉི་ཤུ་རྩ་ལྔ་བཞེས་པ་འབྲུག་གི་ལོ་ལ། རྗེ་འགོས་ལྗང་ཕོ་བྲང་དུ་
བཞུགས་པའི་དྲུང་དུ་ཐེགས་ནས། དཔལ་གསང་བ་འདུས་པའི་རྒྱུད་ཀྱི་འགྲེལ་པ་
སྒྲོན་གསལ། རིམ་ལྔ། སྤྱོད་བསྡུས་སོགས་སེམས་འགྲེལ་དང་མཐུན་པར་ཟབ་པ་དང་
རྒྱ་ཆེ་བའི་བཤད་པ་ཆོས་རྗེ་ནམ་པ་དང་རྣམ་གཉིས་ལྷན་དུ་གསན་ཞིང་
། དུས་འཁོར་
གྱི་ས་རིས་རྒྱུ་མཚན་རྩིས་དང་བཅས་པ། ལོ་ཙཱའི་སྐད་དོད་སྤྲོད་པ་སོགས་ལ་ནན་
ཏན་མཛད། དེ་དུས་རྗེ་འགོས་ཀྱི་ཞལ་ལས་ཀྱང་
། ཁོང་རྣམ་གཉིས་ལ་རིན་པོ་ཆེ་ལྟ་
བུའི་སློབ་མར་གཟུང་(བཟུང་)ནས། ངེས་དོན་གྱི་བཤད་པ་བྱ་རྒྱུ་འདུག་ཚད་བྱས་
པ་ཡིན། དེ་དུས་ངེས་དོན་བཤད་པ་ཙམ་གཞན་གང་དུའང་བྱས་པ་མེད་གསུང༌
། ཆོས་
90



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འཁོར་དེའི་ཡུན་རིང་ཇི་སྲིད་པར་དཔོན་སློབ་རྣམས་ཀྱི་ཞབས་ཏོག་རྗེ་འདིས་
བཏེག་སྟེ་འབུལ་བ་གནང་བ་ལས། དེ་དུས་ཇ་ཞིམ་པོ་ཤིན་ཏུ་དཀོན་ནའང་རྗེ་དེ་ཉིད་
ཀྱི་ལྕམ་མོ་ཆུ་མཁར་ན་ཡོད་པས། རང་གི་རྒྱན་ཆ་རྣམས་ཀྱི་གསོལ་ཇ་ཤིན་ཏུ་བཟང་
བ་སྒྲུབས(བསྒྲུབས)པ་དང་། ཉིན་རེ་ཞིང་མི་གཉིས་གཉིས་ལ་གསོལ་བའི་ཁྱད་པར་
མང་པོ་འབུལ་དུ་བསྐུར། ལྕམ་མོ་དེ་ཡང་སྔ་མོ་ནས་གཞན་ཡབ་ཡུམ་མཆེད་ཟླ་སུ་
ལས་ཀྱང་རྗེ་འདི་ལ་གུས་པས། དེ་སྐོར་དུ་ལོ་རེ་ལ་ན་བཟའ་དྲག་ཞན་བཅུ་གཉིས་པ་
ལ་མ་ཐ་བྱས་པ་འབུལ་ཐུབ་ཀྱིས་ཡོད་གསུང་
། དེའི་དོན་གྱིས་ཡབ་རྗེའི་གསུང་ལས་
ཀྱང་༑ རྣམ(སྣམ)བུ་དྲག་ཚད་ལ་བསོད་ནམས་རྒྱ་མཚོའི་གོས་བཟོས། ཁོས་ནི་ཞག་
ཤས་རེ་ལས་མི་གྱོན་པར་མི་ལ་སྟེར་གསུང༌། དེ་ལྟར་ཞགས(ཞབས)ཏོག་ཆེ་བས།
ཐུགས་རྗེས་ཤིན་དུ(ཏུ)འཛིན་ཏེ། ཕྱིས་ཀྱང་བདག་ལ་གཉེན་སྲེད་བྱེད་པའི་བློ་མེད་
ཀྱང་༑ སྲིང་མོ་འདིས་དང་པོ་སློབ་གཉེར་གྱི་དུས་སུ་ཡང་ཆོས་ཀྱི་གྲོགས་སུ་འགྱུར་
བའི་མཐུན་རྐྱེན་མང་པོ་སྦྱར་བས། འདི་ལ་གང་ཕན་མ་བྱས་ན་འོང་བ་མེད་ཅེས་
གསུང་ཞིང་དྲིན་དུ་གཟོ་བར་མཛད་དོ།
དེར་གསུང་ཆོས་ཀྱི་སྐབས་འགར་ལ་ལྟད་དང་
། ཉིན་རེ་བཞིན་ཐུན་མཚམས་
སུ་རབ་གསལ་དུ་གསོལ་ཇ་གནང་ཞིང་
། རྗེ་འདི་དང་
། རྗེ་ནམ་པ་གཉིས་ཀ་ལ་གསུང་
ཤིན་དུ(ཏུ)བདེ་བར་ཡོད་པས་ཆོས་གཞས་མང་དུ་ཐེན(འཐེན)པ་གནང་བས
། དེ་
སྐོར་གྱི་མི་ཐམས་ཅད་བཙུན་པ་འདི་ཚོའི་རང་སྣང་བ་བདེ་བ་ལ། དུས་རྒྱུན་དུ་མགུར་
མ་རང་ཐེན(འཐེན)། སྡུག་བསྔལ་ཡིན་ནམ་དེའི་མིང་རྩམ(ཙམ)ཡང་མེད་པ་འདྲ་ཟེར་
ཞིང་སྐྱིད་སྣང་སྒོམ་པ་འདུག་གསུང་
།
དེ་ནས་དཔོན་སློབ་རྣམས་ཐེལ་དུ་ཐེགས་ཏེ། འགྲེལ་པ་ཡེ་ཤེས་ཞབས་ལུགས་སྐོར་
91



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་༑ གསང་སྙིང་འགྲེལ་པ་དང་བཅས་པ། ལམ་རྣམ་བཀོད་ལ་སོགས་པའི་བཤད་
པ་རྒྱས་པ། གཡུང་སྟོན་པའི་ཊཱི་ཀ་དང་། མདོ་དགོངས་འདུས་ཀྱི་ལུང་ལ་སོགས་པ་
གསང་སྔགས་སྙིང་(རྙིང་)མའི་སྐོར་མང་པོ་ཡང་གསན། དེ་རྗེས་ཡིད་བཟང་རྩེར་
ཕེབས་ཏེ་བཀའ་གདམས་གཞུང་དྲུང་(དྲུག)དང་
། བེ་བུམ་སྔོན་པོ་རྣམས་ཀྱི་བཤད་
ལུང་༑ ཞི་ཁྲོ་དང་རྟ་མགྲིན་ལྷ་བཞིའི་བཀའ་སོགས་ཟབ་རྒྱས་ཀྱི་ཆོས་སྒོ་གཞུང་ལ་
བཀྲིས་པ་དང་
། འབེལ་གཏམ་ལ་སོགས་པའི་སྒོ་ནས་བུམ་པ་གང་བྱོའི་ཚུལ་དུ་གསན་
པས༑ རྗེ་འགོས་ཀྱི་ཞལ་ནས་ཀྱང་
། ད་ནི་བདག་གི་ཆོས་སྐད་འདྲ་གང་ཡོད་ཁོང་ལ་
ཡོད་པའི་སྟེངས་སུ། སྤྱིར་ལུགས་གཉིས་ཀྱི་བསགས་པ་དང་སྐལ་བའི་ཁྱད་པར་གཞན་
དང་མི་མཉམ་པ་དང༌
། གང་བསྒོ་བ་བཞིན་གཞན་ཆེ་ཕྲ་མཐའ་དག་གིས་ཐོགས་པ་
མེད་པར་སྒྲུབ་པའི་ངག་གི་མཐུ་ཕུན་སུམ་ཚོགས་པ་དང་། རྒྱ་བོད་ཀྱི་ཡིག་རིགས་
མང་པོ་གནས་འདི་ཁོ་ན་རྩོལ་བས་འཚོ་བ་དག་གིས་ཀྱང་དཔེར་བྱར་མེད་པ་མཁྱེན་
པ་དང་། གསང་སྔགས་ཀྱི་ཕྱག་ལེན་གར་དབྱངས་དང་བྲི་ཐིག་ཕྱག་རྒྱ་སོགས་མཁས་
པའི་ཕུལ་དུ་གྱུར་པ་དང་
། དགེ་བའི་བྱ་བ་རླབས་པོ་ཆེ་དག་རྩོལ་བ་ལ་ཞུམ་པ་མེད་
པའི་སྙིང་སྟོབས་དང༌། ཇི་ལྟར་འདོད་པ་བཞིན་ཕྱག་ཏུ་ལོངས་པར་སྤྱོད་པའི་མཐུ་
མངའ་བ་དང་། སྐྱེ་བ་མང་པོར་གོམས་པའི་མཐུ་བརྟས་པས་གཞོན་ནུ་ནས་གྲུབ་པའི་
ཀུན་ཏུ་སྤྱོད་པ་མངོན་དུ་སྟོན་པ་སོགས་ཡོན་ཏན་འདི་སྙེད་ཀྱིས་དམ་པ་འདི་ཁྱད་
པར་དུ་བྱས་པ་ཡིན་ཞེས་ལན་གཅིག་ཙམ་མ་ཡིན་པར་བསྔགས་པར་མཛད་ལ། རྗེ་
འདི་ཡང་བླ་མར་གྱུར་པ་ཐམས་ཅད་ལ་གུས་པར་མཛད་པ་ཡིན་མོད། བྱེ་བྲག་ཏུ།
ང་དག་པའི་ལམ་གྱི་ས་མཁན་འདི་ཁོ་ན་བསྔགས་པར་མཛད་དེ། ཁོ་བོའི་བླ་མ་འདི་
མི་བརྗེད་པའི་གཟུངས་ཐོབ་པ་ཅིགངཞིག)ཡིན་པ་འདུག་བསམ་པ་དང་པོ་ནས་ཤར།
མང་
92



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གཞན་ངོར་དངོས་གྲུབ་བརྙེས་པར་ཞལ་གྱིས་མི་མཆེས(འཆེས)ཀྱང་
། རང་ངོས་ནས་
དངོས་གྲུབ་བརྙེས་པར་གདོན་མི་ཟ་སྙམ་ཡོད་གསུང་ཞིང་
། ལན་གཅིག་རྨི་ལམ་ དུ་
ཡང་༑ རྗེ་འགོས་ཀྱིས་ཞལ་སྔ་ནས་ཡིན་པ་སྙམ་བྱེད་པ་ཞིག་མདུན་དུ་བཞུགས་ཡོད་
པའི་འཕྲོ་ལ། ད་ལྟའི་འགྲོ་མགོན་གྱི་སྐུ་འདི་རྣམས་ལས་ཤངས་ཅུང་ཟད་མཐོ་བ་སྙམ་
བགྱིད་པ་ལ། གཞན་སྐུ་འདྲ་འདི་རྣམས་ཇི་ལྟ་བའི་སྐུ་མདོག་སྨུག་ནག་སྣུམ་བག་ཅན་
སྣུམ་ཐིག་ལ་ཁད་ཡོད་པ་ཅིག(ཞིག)ཏུ་སོང་ནས་ཆོས་གསུངས་པ་ཅིག(ཞིག)རྨིས།
མཚན་མ་དེ་ལས་ན། རྗེ་འགོས་འདི་འགྲོ་མགོན་རིན་པོ་ཆེའི་སྤྲུལ་བའི་ཆ་ཤས་ཤིག་
རང་ཡིན་བསམ་ཡོད། སྙིང་པོའི་བསྟན་པ་ལ་ནི་སྲོག་བྱིན་པ་ལྟ་བུའི་བཀའ་དྲིང་(དྲིན)
མཛད་པ་ཡིན་གསུང་པ་དང༌
། ཞུ་ཡིག་གནང་བའི་དུས་ཤས་ཆེར་ཆེད་དུ་བསྔགས་
པའི་ཕྲེང་བ་སྩོལ་བ་དང་ལྷན་ཅིག་དད་པའི་གདུང་ཤུགས་ཀྱིས་སྤྱན་ཆབ་མང་པོ་
བསིལ་བར་ཡང་མཛད་དོ། །
ལོ་དེའི་དབྱར་དཔོན་ས་ཀུན་དགའ་ལེགས་པ་སྣེ་གདོང་གི་ཁྲི་ཐོག་ཏུ་ཆེ་འདོན་
མཛད་པ་ལ་ས་སྐྱ་འཁོན་གྱི་གདུང་རྒྱུད་བདག་པོ་མཐུ་སྟོབས་དབང་ཕྱུག་ཕེབས་པ་
ལ་མགོན་པོ་ཆེ་ཆུང་གི་རྗེས་གནང་གསན། དེ་ནས་སྦྲུལ་ལོ་ལ་དྲུང་ཆེན་པོ་བ་དང་
དཔོན་སློབ་ལྷན་པར་བསམ་ཡས་འཆིམས་ཕུར་ཐེགས། དེའི་དུས་རྗེས་ཉིད་བྱ་བྲལ་གྱི་
བརྟུལ་ཞུགས་ཀྱིས་ན་བཟའང་ཆ་རེ་ལས་མི་འཛིན། གསོལ་བའང་སྡོར་དཀར་དམ་པོ་
གནང་། ཐེགས་བཞུད་ཀྱི་ཚེའང་ཆིབས་པ་ལ་མི་བརྟེན་པར་ཞབས་ཐང་འབའ་ཞིག་
མཛད།
ད་ནི་བྱ་བྲལ་སང་སང་བ་ལེགས་པོ་ཅིགངཞིག)བྱེད་དགོས་པའི་བརྟུལ་བ་བརྟན་
པོར་སྤྱོད་པ་ན། དྲུང་ཆེན་པོ་བས། ཁྱེད་བླ་མ་བསོད་ནམས་འོད་ཟེར་དར་ཞིང་རྒྱས་
93



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་རྟ་གང་བཟང་ཞོན་ཆོག་པའི་དུས་འདིར་རྐང་ཐང་མཛད་གསུང་ཞིང་མ་རངས་
པ་ལྟར་མཛད་ནའང་
། རྐང་པས་འགྲོས་ཕེར་རིང་རྟ་མི་ཞོན་དགོངས་པ་བྱུང་གསུང་
།
གནས་དེར་དྲུང་ཆེན་པོ་བ་དང་ལྷན་ཅིག་ཐུགས་དམ་གཟིགས་རྟོག་རྒྱ་ཆེར་གནང་
།
དེའི་སྟོན་ཁྲིམས་ཁང་གླིང་དུ་ཕེབས་ཏེ་དཀོན་རྩེགས་དང་ཕལ་ཆེན་ལ་གཟིགས་རྟོག་
གནང་ཞིང་། དཀོན་རྩེགས་ཀྱི་འཕགས་པ་སྡོམ་པ་གསུམ་བསྟན་པའི་མདོར་བསྟན་
དུ་མདོ་སྡེ་ལྷག་མ་རྣམས་རྒྱས་བཤད་དུ་འབྲེལ(འགྲེལ)ཚུལ་དང་
། ཕལ་པོ་ཆེའི་མདོའི་
ཟིན་བྲིས་མཛད། གནས་དེར་ཟླ་བ་གཅིག་གི་རིང་ལ་དཔལ་མོ་ལུགས་ཀྱི་སྨྱུང་གནས་
ཆིག་སྒྲིལ་ཀྱང(ཡང་)གནང་། དེ་རྟིང་ཡར་ཀླུངས་བཙན་ཐང་དུ་ཕེབས་ཏེ་ཡུམ་གྱི་
དགོངས་རྫོགས་སུ་ཀུན་རིག་ཟླ་བ་ཕྱེད་རྩམ(ཙམ)གྱི་བར་མཛད། ཉིད་ཀྱི་ཡབ་རྗེས་
བཙན་ཐང་དུ་གཟིམས་སྤྱིལ་ལྷུན་གྲུབ་དགེ་འཕེལ་གྱི་མཁར་ལས་གནང་བའི་ལོ་སྔ་
ཐོག་དེ་ནས། ས་ཆ་འདིར་མཁར་ལས་གནང་བ་ཡེ་མི་དྲག་འདི་ལ་དགོངས་པ་ཅི་
ཡང་མེད། འདིར་ང་ཨེ་སྡོད་ན་དགོངས་པ་ཡིན་འོང་སྟེ། ང་འདིའི་བདག་བྱས་སྡོད་པ་
རྣམ་རྟོག་ཀྱང་ཟ་ལ། འོང་ཡང་མི་འོང་
། རང་གི་བཅུང(གཅུང་)ལ་བྱིས་པ་འདིས་ནི་
འདི་མི་ཟིན། བླ་མ་ཁྲིམས་ཁང་པ་ཟེར་ཨ། འདི་འདྲའི་མཁར་ལས་བྱས་ནས་ཟེར་ཞིང་
ཐམས་ཅད་ཀྱིས་མ་རངས་པར་ལྟ་བ་ཅིག(ཞིག)ལས་མི་འོང་ཞེས་ཞུས་ནའང་། མ་
གསན་པར་ལོ་ཤས་སྦྲེལ་ནས་གནང་བས། དེ་དུས་རི་མོ་ཤིང་རྩི་ཐམས་ཅད་གྲུབ་ཡོད་
པའི
གྱང་རིས་རྣམས་ལ་ཕྱག་མཛུབ་བཙུགས་ཏེ། ད་ལྟ་དང་ཁྲ་ཆིལ་ཆིལ་དཔེ་མེད་
འདུག་སྟེ། མ་འགྱངས་པར་བླ་མ་ཁྲིམས་ཁང་པའི་ཁང་ཤུལ་ཡིན་ཟེར་བའི་གྱང་ར་
ཅིག(ཞིག)ལས་མི་འོང་གསུངས་པས། དུས་དེར་དུས་གཟིངས(ཟིང་)འོང་བ་སོགས་
ཀྱི་འཕྲོས་དང་
། སྒྲོས་དོད་པ་ནི་ཅི་ཡང་མེད་པས་ཐམས་ཅད་ཅི་གསུང་བ་ན་ཟེར་བ་
94



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཙམ་ལས་མ་གོ་བར་སྣང་ངོ༌
། །
དེ་ནས་དྲུང་ཆེན་པོ་བ་དང་དཔོན་སློབ་ལྷན་པར་བཙན་ཐང་གི་རྒྱབ་འཇའ་
ཚོན་ཕུག་པར་ཟླ་ཤས་སྐུ་མཚམས་མཛད། དེར་ཡང་སྨྱུང་གནས་ཆིག་སྒྲིལ་གནང་
། དེ་
རྗེས་བཙན་ཐང་དུ་ཡབ་བསྙུང་བས། དེར་ཕེབས་ཤིང་སྐུ་རིམ་སྟོབས་ཅན་གནང་
ནའང་། ཞིང་གཞན་དུ་དགོངས་པས། དགོངས་པ་བསྐང་བའི་ཆེད་དུ། རྗེ་འགོས་ཀྱི་
ཞལ་སྔ་ནས་དང་། ཞལ་སྔ་ནས་ཀུན་རྒྱལ་བ། ཆོས་རྗེ་རིན་ཆེན་རྒྱལ་མཚན་པ། དྲུང་
ཆེན་པོ་པ། རྗེ་ནམ་པ། ཆོས་རྗེ་ཤེས་རབ་པ་སོགས་ཡོང་འཛིན་བཟང་དགུ་རྣམས་
སྤྱན་དྲངས་ཏེ་སྨོན་ལམ་ཞུས། རྗེ་ཉིད་ཞབས་ཕྱིར་དགེ་འདུན་བཅུ་ཤས་དང་བཅས་
པས་སྔ་དྲོ་ཀུན་རིག་གི་སྒྲུབ་མཆོད་དང་
། ཕྱི་དྲོ་སྦྱིན་སྲེག་རྣམས་གཡོ་མེད་པར་གནང་
ཞིང་༑ མཆོད་པའི་བཀོད་པའང་ལྷ་གྲངས་དང་མཉམ་པ་རྒྱུན་དུ་བཤམས་ཏེ། ཚུལ་དེ་
ལྟ་བུས་ཀུན་རིག་སྟོང་ཚར། རྩ་རིག་འབུམ་གཏེར། སྦྱིན་སྲེག་ཀྱང་། སྦྱོང་རྒྱུད་ལས།
སྔགས་པས་འབུམ་ཕྲག་བརྒྱ་འམ་ནི། །ཡང་ན་བརྒྱ་ཕྲག་སྟོང་སྙེད་དུ། །སྦྱིན་སྲེག་
བྱས་པར་གྱུར་ན་ནི། །དམྱལ་བ་ཆེན་པོ་གྱུར་པ་ཡི། །སྡིག་པ་དེ་ལས་ཐར་བར་འགྱུར། །
དེ་ནས་དེ་ནི་ངེས་པར་ཡང་། །ལྷ་ཡི་གནས་སུ་སྐྱེས་གྱུར་ནས། །དེ་ཡི་མཚན་མ་སྟོན་
པར་བྱེད། །
ཅེས་འབྱུང་བ་བཞིན་ཇི་སྲིད་མཚན་མ་མ་བྱུང་གི་བར་གནང་བ་དགོངས་པ་
ཡིན་པ་ལ། སྦྱིན་སྲེག་ཁྲི་ཕྲག་གཅིག་ཙམ་སོང་བའི་ཚེ། མནལ་ལམ་དུ། ལྷུན་པོ་ཡིན་
པ་སྙམ་བྱེད་པའི་རིན་ཆེན་པོ་ཞིག་གི་སྟེང་ན། སྦྱིན་བསྲེག་གི་ཐབ་བཅས་ཏེ། སྦྱིན་
བསྲེག་གནང་གི་འདུག་པ་ན། རང་ཉིད་ལྷའི་སྙེམས་པ་བརྟན་པ་ཡང་མངོན་སུམ་
ལྟ་བུར་གསལ་བ་དང་། ཐབ་ཀྱི་ལྷ་རྣམས་ཀྱང་ཚད་མ་མངོན་སུམ་ལྟར་གསལ་ཞིང་
།
95



ལོ་པཎ་གྱི་རྣམ་ཐར་ཕྱོགས་བསྒྲིགས།
ལྷ་ཚོགས་དེ་རྣམས་ཀྱི་སྐུ་ལས་འོད་ཟེར་ཕྱོགས་མཚམས་སྟེང་འོག་ཐམས་ཅད་དུ་
འཕྲོས་པས་རིགས་དྲུག་གི་སེམས་ཅན་ཐམས་ཅད་ཀྱང་སྣང་བར་ནུས་པ་འདུག་པ།
དེ་ཉིད་ནས་ཕྱོགས་མཚམས་སུ་གཟིགས་པ་སྩལ་བ་ན། ཕྱོགས་ཐམས་ཅད་ནམ་མཁའ་
དག་པ་ལྟར་མདངས་གསལ་བ་ལས་འདི་ནི་ལྷའི་གནས་སོ། །འདི་ནི་མིའི་གནས་ལས།
དམིགས་འདི་ནི་ཡར་ཀླུངས་སོ། །འདི་ནི་བསམ་ཡས་སོ་སྙམ་པའི་གཟིམས་སྣང་
དང་བཅས་པས། ཐུགས་སྤྲོ་ཞིང་དགྱེས་པར་སྤྱོད་བཞིན་པའི་དུས་ན། ཡབ་ལྕང་ལོ་
ཅན་གྱི་གནས་ན་གནོད་སྦྱིན་གྱི་རིགས་ཐེག་པ་ཆེན་པོའི་ཆོས་ལ་སྤྱོད་པ་ཞིག་ཏུ་
འཁྲུངས་ཡོད་པས། སེམས་མ་བདེ་བར་མ་བྱེད་ཅིག་ཅེས་པའི་སྒྲ་བྱུང་སྟེ། གཟིམས་
ལམ་དེ་ཉིད་ངེས་པའི་མཚན་མ་ཡིན་པར་ཐུགས་ཆེས།
ཕྱིས་རྗེ་པཎ་ཆེན་གྱི་དྲུང་དུ། ག་ཎ་ཙ་ཀྲའི་མཆོད་པ་བསྟབས་ཏེ་གསོལ་བ་
བཏབས་པ་ནའང་། དེ་དང་མཐུན་པའི་བཀའ་གནང་བྱུང་བས་འཁྲུལ་པ་མེད་གསུང་ །
དེ་དུས་ཡབ་ཀྱི་གདུང་འཕྲལ་དུ་བཞུ་བ་སོགས་ནི་མ་ཐུབ། འདི་གནས་འདིར་བཞུགས་
པ་མི་འོང་
། ཕྱོགས་གཞན་དུ་གདན་འདྲེན་པ་ཅིག(ཞིག)དགོས་ཐག་ཆོད་པས། དེའི་
རྩིས་བྱེད་གསུངས་ནས། སྐུ་གདུང་བཞུགས་ཁང་སྒ་ཁྲི་ལྟ་བུའི་རྐང་པ་ཡོད་པ་གསར་
དུ་བསྒྲུབས་ཏེ་བཞུགས་པ་གནང་བས། དེར་འཁོད་ཐམས་ཅད་ངེད་རང་གིས་མཁར་
ལས་བྱས་པའི་གཟིམས་སྤྱིལ་དུ་གདུང་བཞུགས་ས་མི་འོང་བ་ག་ན་སྲིད་ཅེས་ཞུ་ནའང་
།
དེ་ཁྱོད་ཚོས་མི་ཤེས། དུས་འདི་ཐད་དུ་མི་སྡོད་པས་ས་ཆ་འདིར་བཞུགས(ས)མི་འོང་
།
སྐུ་ལྡད་ངོ་བོ་ཡང་རྩེས་ཐང་དུ་ཚོགས་སུ་མང་ཇ་སུམ་ནམ་འགྱེད་དང་བཅས་པ།
བསམ་ཡས་སུ་ཡུལ་སྟོན། དགེ་འདུན་སུམ་བརྒྱ་ཙམ་གྱིས་སྨན་བླ། དེའི་མཆོད་པའི་
བཀོད་པའང་ཡུམ་གྱི་དགོངས་རྫོགས་དུས་ལ་ཆ་བཞག་ཤིན་ཏུ་བཟང་བ་གནང་
96



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དགུང་ཞག་གི་ཁོངས་སུ་ནང་རྟེན་རྗེ་བཙུན་བྱམས་པའི་སྐུ་རྒྱུན་མ་ཁྲུ་གང་པ་ཅིག་
(ཞིག)བཞེངས་ཏེ། དེའི་གཟུངས་གཞུགས་འབུལ་བའི་དོ་དམ་རྗེ་འགོས་ཀྱིས་གནང་
།
ཤིས་བརྗོད་མེ་ཏོག་འཐོར་བ་ལ་ཡོངས་འཛིན་དམ་པ་སྔར་བཞུགས་པ་རྣམས་དང་།
ཚོགས་ཆེན་པ་གདན་དྲངས། མགོན་པོ་འཆི་བདག་འཇོམས་པའི་དཀྱིལ་འཁོར་
བཞེངས་ཏེ་རྗེ་ཉིད་ཀྱིས་རབ་གནས་མཛད། སྤྱན་འདྲེན་གྱི་དུས་ཡེ་ཤེས་ཕེབས་པའི་
ཟིལ་དང་
། སྐུ་ཉམས་ཆེན་པོ་བྱུང་ཚོད་འདུག་པས། རྗེ་འགོས་ཀྱི་ཞལ་ལས། དེ་དུས་
ངེད་ཚོས་ཀྱང་རབ་གནས་ཀྱི་ཆོ་ག་འདྲ་རེ་བྱེད་ལོ་བྱས། ཁྱད་པར་ཁོང་རང་གིས་
ཐུགས་སྟོབས་བསྐྱེད་ནས་ཡེ་ཤེས་པ་འབེབས་ཀྱི་འདུག་པས། ང་ལ་ཡེ་ཤེས་ཕེབས་བྱུང་
།
ཁོང་དང་པོ་རང་ནས་གཞན་དང་མི་འདྲ་བ་ཅིག(ཞིག)ཡོད་པ་ཡིན་གསུང་ཞིང་།
དེར་ཚོགས་པ་ཐམས་ཅད་ཀྱང་ཡ་མཚན་བསྐྱེད་པར་མཛད་དོ། །
དེ་ནས་རྩེས་ཐང་གི་མཚོ་རྒྱལ་གླིང་དུ་ཞལ་སྔ་ནས་ཀུན་རྒྱལ་བ་བཞུགས་པའི་
དྲུང་དུ་ཐེགས། དམ་པ་འདི་སྤྱིར་སྙིང་པོའི་བསྟན་པ་རིན་པོ་ཆེ་ཐུགས་ཉམས་སུ་བཞེས་
པ་ལ་ཐུགས་ལྷག་པར་ཕྱོགས་ཤིང་། དེ་ལས་ཀྱང་མཐར་ཐུག་གི་ལམ་རྣལ་འབྱོར་ཡན་
ལག་དྲུག་གསན་ཞིང་ནན་ཏན་དུ་བྱ་བ་ལ་དགྱེས་པ་ན་ཞལ་སྔ་ནས། བདག་ལ་དུས་
འཁོར་གྱི་འཆད་ཉན་བྱས་ན་ཚེ་ལ་བར་ཆད་འོང་ཟེར་བའི་གཞན་གྱི་རྟོག་སྐུར་འདྲ་
ཅིག(ཞིག)ཡོད་ནའང་། ཉིད་ལ་དེ་ཙམ་གྱི་ཐུགས་བཞེད་ཡོད་ན་བདག་གིས་ཁྲིད་ཡིག་
འདིའི་ལུང་ཅིག(ཞིག)བྱས་ཆོག་ཅེས་དབུགས་ཕྱུང་སྟེ། པཎ་ཆེན་ལུགས་ཀྱི་ཁྲིད་ཡིག་
གི་ལུང་གནང་བ་ལས། སོར་སྡུད་ཀྱི་སྐབས་ཀྱི་རྟགས་བཅུ་རྣམས་ཀྱི་ངོ་སྤྲོད་ཀྱི་
སྐབས་སུ། སྔོན་ལམ་འདི་ལ་ནན་ཏན་ལྷུར་མཛད་པའི་ཐུགས་ཀྱི་བག་ཆགས་སད་དེ།
སྐུ་ལུས་ལ་ཉམས་ཀྱི་འགྱུར་བ་ཇི་སྙེད་པ་དང་
། ཁྱད་པར་ཞལ་སྔ་ནས་ཀྱི་སྐུ་པང་དུ་
97



ལོ་པཎ་གྱི་རྣམ་ཐར་ཕྱོགས་བསྒྲིགས།
རྟགས་བཅུ་ཡོངས་སུ་ཚང་བ་ཤར་བ་ཆོས་ཉིད་མངོན་སུམ་པའི་ཤའི་སྤྱན་དག་པས་
གཟིགས། སྐུ་ལུས་བདེ་བས་མྱོས་པའི་བྱིན་གྱིས་ཚུགས་མི་ཐུབ་པ་ལྟ་བུའི་ཉམས་བྱུང་
བ་ན། བླ་མ་དེ་ཉིད་ཀྱི་གསུང་ལས། ཁྱེད་ལ་སྔོན་གྱི་བག་ཆགས་བཟང་པོ་མཐའ་
ཡས་པ་ཅིག(ཞིག)འདུག །ཁྲིད་ཡིག་གི་ལུང་ཙམ་བཀླགས་པ་འདི་ལྟ་བུའི་འཆར་སྒོ་
འོང་བ་ནན་ཏར་སྐལ་བ་བཟང་ཞེས་བསྔགས་པར་མཛད། ཡང་དུས་རེ་ཞིག་ན།
དཔོན་ས་ཀུན་དགའ་ལེགས་འབྱུང་བའི་བསྐྱར་ཆོས་པའི་ཟོལ་གྱིས། དོན་ལ་དམ་པ་
འདི་ལ་དགོངས་ནས། འགྲེལ་པ་སྒྲོན་གསལ་གཟབས་བཤད་དུ་གནང་བའི་ཚེ། བསྐྱར་
ཆག་ནན་ཏན་ཆེན་པོ་གནང་བས། ཞལ་སྔ་ནས་ཀྱི་བཀའ་ལས། འགྲེལ་པ་སྒྲོན་གསལ་
བོད་དུ་ཕེབས་ནས་འདི་བས་སློབ་གཉེར་སྨིན་པོ་སུ་ཡང་བྱེད་མི་མ་བྱུང་། ང་ཁྱེད་
གཉིས་ལ་འཆད་མཁན་ཡིན་པའི་ལུགས་ཡིན་ཏེ། འདི་ཙམ་གྱི་འབད་པ་མ་བྱས་གསུང་
།
རྗེ་འདིའི་ཐུགས་ལ་སྒྲོན་གསལ་རང་ནམ་འཆད་དགོས་པ་བྱུང་རུང་
། སྔ་ལྟ་དགོས་པ་
མི་སྲིད་པ་འདུག་སྙམ་པ་ཤར་གསུང་།
སྐབས་ཤེད་དུ། དཔོན་ས་ནས་སྒྲུབ་མཆོད་གནང་བའི་རྡོར་དབྱིངས་ཀྱི་དཀྱིལ་
འཁོར་ཆེན་པོ་གཅིག་གི་རྩ་བའི་ལྷ་སོ་བདུན་པོ་ཞལ་ཕྱག་ཚང་བ་དང་། སྐལ་བཟང་
རྣམས་ཀྱང་ཕྱག་མཚན་དུ་འཁོད་པ། བྲིས་མཁན་མཁས་པ་བཞིས་ཕྱོགས་ཁྱེར་བྱས་
བཞེངས་པ་ན། མགྱོགས་བུལ་གཞན་དག་མགྱོགས་པར་བྱུང་ནའང་
། དམ་པ་འདིས་
གནང་བ་ངོས་དེ་ཆེས་ལེགས་པ་བྱུང་བས། སྒྲུབ་མཆོད་གྲོལ་ནས་ཀྱང་དཀྱིལ་འཁོར་
གཤེགས་གསོལ་བྱེད་པ་འཕངས་ནས་ཞག་ཤས་བཞུགས་སུ་འཇུག་དགོས་པ་བྱུང་
གསུང་། ཡང་ལན་ཅིག་ཞལ་སྔ་ནས། དཔོན་སར་རྟ་མགྲིན་ལྷ་བཞིའི་བཀའ་གནང་
བ་ན། དམ་པ་འདིས་མཆོད་གཡོག་མཛད་པའི་ཚེ་ཅོག་ཙེ་ཅིག(ཞིག)གི་སྟེང་དུ་དཀྱིལ་
98



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འཁོར་ཚང་མ་བྲིས། མཎྜལ་ཅིག(ཞིག)བཀབ་ནས་བཞག་པས། ཞལ་སྔ་ནས་ཕེབས་
ཏེ་དཀྱིལ་འཁོར་ག་ན་ཡོད། ད་དུང་མ་བྲིས་པ་ཡིན་ནམ་གསུང་བ་ལ། དཀྱིལ་འཁོར་
ཕག་ཅིག་ན་ཡོད། སྒྲུབ་མཆོད་གནང་བ་ཞུ་ཞུས་ནས། མཎྜལ་བཏེག་པས། ལག་པ་
རང་བདེ་བདེ་ཞེས་གསུང་ཞིང་དགྱེས་པ་གནང་གསུང་
།
དུས་ཕྱིས་བཀའ་ལས། ངས་གཞན་ཁ་པོ(ཕོ)ཐོན་པ་ཅི་ཡང་མི་འདུག་སྟེ
། དཀྱིལ་
འཁོར་འབྲི་བ་དང་ཡི་གེ་འབྲི་བ་ལ་ཁ་ཕོ་ཐོན་གསུང་བ་བཞིན། ཕྱག་བྲིས་ཀྱང་། རྗེ་
འགོས་ཀྱི་ཕྱག་ན་དམ་པ་འདིའི་ཕྱག་བྲིས་ཀྱི་དཔེ་ཅིག(ཞིག)ཡོད་པ། ཆོས་རྗེ་ཆོས་
གྲགས་པས་གཟིགས་ནས། ཡི་གེ་འདི་ཡིག་མཁན་བཀོལ་བདེ་བ་ཅིགངཞིག)གིས་ཤེས་
ན་ཕན་སྟོངས(བསྟོངས)པ་ཅིག(ཞིག)འོང་བ་འདུག་སྟེ་གསུང་ཞིང་
། ཡི་གེའི་རིགས་
འདི་གཅིག་པུར་མ་ཟད། གཟབས་མ། འབྲུ་མ། ལཉྫ། ཝརྟུ་ལ་སོགས་གང་གནང་ན་
ཡང་གཞན་ལས་ལེགས་ཤིང་། ཁྱད་པར་སྨྱུག་ཁ་ལེགས་ཉེས་ལ་མ་ལྟོས་པར། དཔེ་ཚན་
ཆེ་བ་པོ་ཏི་ནས། ཆུང་བ་ཤོག་འགྱུར་འགའ་ཤས་ཀྱི་བར་གང་ཡིན་ཀྱང་
། དབུ་ཤོག་
ལ་གང་ཡོད་པ་དེ་མ་རྫོགས་ཀྱི་བར། ཡི་གེ་ཆེ་ཆུང་མེད་ཅིང་བུ་དྲུག་སོགས་འདོགས་
ཀྱི་རིང་ཐུང་ཚུན་སྒྲོས་གཅིག་ཏུ་འོང་གི་འདུག་པ་ནི་ཡ་མཚན་པར་སྣང་ལ། བཀའ་
ལས་ཀྱང་། སྨྱུག་ཁ་ལེགས་ཉེས་ཁོ་ན་ལ་ཡི་གེ་ལྟོས་པ་བྱུང་ནས་ཅུང་ལྟོངས་ཆུང་བ་
ཡིན༑ ཐ་ན་ལག་བདེ་བ་ལ་ལག་བཅུད་ཆེ་ཆུང་འོང་བ་དང་འདྲ་བར། ཡི་གེ་འབྲི་བ་
འདི་ལ་ཡང་ལག་བབས་བཟང་ངན་འོང་བ་ཡིན་འདུག་པས་ངས་སྣག་ཚ་བཟང་ངན་
ཅིས་བྲིས་ཀྱང་ཡི་གེ་ཆུ་རིས་ཤར་ཤར་དེ་འདྲ་གཏན་མི་འོང་གསུང་།
རྗེ་བྱམས་པ་གླིང་པ་ཆེན་པོའི་ཞལ་སྔ་ནས་ཀྱང་
། ཆོས་རྗེ་འདིའི་མཁྱེན་པ་དང་
གྲུབ་པའི་ཡོན་ཏན་རྒྱ་མཚོ་ལྟ་བུ་གཞན་རྣམས་ལྟ་ཞོག །ཕྱག་བྲིས་ཀྱི་ཆ་འདི་མི་གཅིག་
99



ལོ་པཎ་གྱི་རྣམ་ཐར་ཕྱོགས་བསྒྲིགས།
གིས་ཤེས་ནའང་ཡོན་ཏན་ཆེ་རབ་གཅིག་བྱས་ཆོག་པ་འདུག་ཅེས་བསྔགས་པ་གནང་
བ་ཡིན་འདུག་ཅིང་
། དེ་ལྟར་ཕྱག་བྲིས་ལེགས་པ་ཙམ་དུ་མ་ཟད། མགྱོགས་བུལ་ཡང་།
རྩེས་ཐང་དུ་བཞུགས་པའི་ཚེ། སྔོན་ཚ་ཚ་འདེབས་པའི་ཐུགས་དམ་གྱི་སྒྲིགས་ཡོད་
པའི་དོད་དུ་ཚ་རྟིང་མའི་ཐོག་ཏུ་ཉིན་རེ་ཞིང་མདའ་ཚད་གཉིས་མ་དང་
། ཁ་དྲས་
གསུམ་མ་ཐུན་བྱས་ཕྱག་བྲིས་གནང་བ་ལོ་བཞི་ཙམ་མ་ཆག །ལན་ཅིག་རྩེར་དཔོན་
སས་ཕྱག་དཔེ་མྱུར་དུ་འབྲི་བར་བཞེད་པའི་སྐབས་ཤིག །ནམ་ལངས་ནས་གུང་ཚིགས་
གྲོལ་རྗེས་སྐུ་ངལ་དུམ་ཅིག་གསོ་བ་ཙམ་མ་གཏོགས་ཉིན་གང་དེ་ཕྱག་བྲིས་གནང་
བས༑ མངའ་བདག་མྱང་གིས་གཏེར་ནས་སྤྱན་དྲངས་པའི་པདྨ་བཀའི་ཐང་ཡིག་དེ་
བྲིས་ཚར་བྱུང་སྟེ། དེ་ལ་ཤོག་ཆུང་རྐང་གང་དྲས་དྲུག་བཅུར་ཉེ་བ་ཅིག(ཞིག)བྱུང་
གསུང་། དེ་ནས་བཙན་ཐང་དུ་དུས་གཟིངས་ལངས་ཏེ། ཡབ་རྗེའི་དྲུང་གི་གདུང་ལོ་
དེའི་ཟླ་བ་ལྔ་པའི་ནང་དུ་རྩེས་ཐང་དུ་དྲངས་ཏེ་གདུང་ཞུས་འབུལ་དགོས་པ་བྱུང་འདུག་
ཅིང་༑ དེ་དུས་ཀྱང་རྩེས་ཐང་དུ་དགེ་འདུན་མང་པོས་སྨན་བླ་མཛད་པ་ལ བསྙེན་
བཀུར་བཟང་པོ་གནང་། དེའི་རྗེས་སུ་བཙན་ཐང་གི་གཟིམས་སྤྱིལ་ཡང་གཡུལ་གྱི་
སྦྱོར་བའི་ཟེགས་མས་མིང་ཙམ་དུ་བྱས་པས
། ཐམས་ཅད་རྗེ་འདི་ཉིད་ཀྱི་སྔར་གྱི་བཀའ་
གནང་ཟློས་བཞིན་དུ་མངོན་མཁྱེན་མངའ་བར་ཡིད་ཆེས་སོ། །
དེ་དུས་ནས་གཟུང་(བཟུང་)སྟེ་ཡབ་ཀྱི་ལོ་ཟླའི་མཆོད་པ་དུས་ཚིགས་དང་སྦྱར་
བ༑ རྗེ་ཉིད་ཇི་སྲིད་ཞིང་འདིར་ཐུན་མོང་བའི་སྣང་བ་ལ་སྐུའི་རྒྱལ་མཚན་མངོན་
སུམ་པ་དེ་སྲིད་དུ་སྒྲུབ་པར་མཛད་པ་ཡིན་ནོ། །ལོ་དེའི་དབྱར་སྟོན་དུས་རྗེ་འགོས་ཀྱི་
དྲུང་དུ་དགེ་བའི་བཤེས་གཉེན་མང་པོ་དང་ལྷན་ཅིག །བསླབ་པ་ཀུན་ལས་བཏུས།
མདོ་སྡེའི་རྒྱན། ཆེད་དུ་བརྗོད་པའི་ཚོམས། དཔའ་བོའི་སྐྱེས་རབས། སྤྱོད་འཇུག་
100



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྣམས་དང་།
རྗེའི་ལམ་རིམ་ཆུང་བ་གསན། ཡང་སྐབས་དེ་ཤེད་དུ་ཞལ་སྔ་ནས་ལ་
འཇམ་དཔལ་སྒྱུ་འཕྲུལ་དྲ་བའི་དབང་གསན། དེའི་སྒྲུབ་དཀྱིལ་གྱི་རྩོམ་པ་གྱིས་ཤེས
(ཞེས)དཔོན་ས་ཀུན་དགའ་ལེགས་པས་བསྐུལ་ཏེ། དཀྱིལ་ཆོག་སློབ་མ་དགའ་བ་བསྐྱེད་
པ་བརྩམས། དེའི་ངོས་ནས་དཔོན་གཡོག་རྣམས་ཀྱིས་སྒྲུབ་མཆོད་ཀྱང་མཛད།
དེ་ནས་ལུག་ལོ་ལ་བྲག་ནག་ཏུ་ཐེགས་ཏེ། ཆོས་རྗེ་རིན་ཆེན་རྒྱལ་མཚན་པ་ལ་
དཔལ་རྩེ་སོགས་རྣལ་འབྱོར་རྒྱུད་ཀྱི་བཀའ་དང་
། ཕྱག་ལེན། བཤད་པ་སོགས་རྒྱ་
ཆེར་གསན་ཞིང་། དབང་གསན་པའི་དུས་སྣོད་བཅུད་ཀྱི་སྣང་བ་རབ་འབྱམས་དཔལ་
མཆོག་དང་རྩེ་མོའི་དཀྱིལ་འཁོར་དུ་འཆར་བའི་མཐོང་སྣང་དུ་བྱུང་བས། བདག་ལ་
རྣལ་འབྱོར་རྒྱུད་ཀྱི་བག་ཆགས་མཐུག་པོ་འདུག་ཅེས་བཀའ་སྩལ་བ་ཡིན་ཟེར། དུས་
དེར་ཡོ་ག་ལ་མཁས་པར་སྦྱངས་ཏེ། ཕྱག་ལེན་ཕྲ་མོ་ཡན་ཆད་ལ་བརྙས་པ་མ་གནང་
བར་ངེས་པ་རྙེད་པ་དང་
། ཁྱད་པར་གར་དབྱངས་སོགས་ཀུན་ལ་མཐུན་སྣང་བ་རྣམས་
ཀྱིས་བྱིན་མགུ་བ་བསྐྱེད་ཅིང་
། དེ་དུས་ཡོ་ག་ལ་གཙོ་བོར་གནང་བས། ཁམས་པའི་གྲྭ་
པ་རྣམས་ཀྱིས་བསྔགས་པ་བརྗོད་དེ། ཁམས་ཕྱོགས་ན་དམ་པ་འདི་ཡོ་ག་ལ་མཁས་
པར་གྲགས། དེར་ཆོས་རྗེ་རིན་ཆེན་རྒྱལ་མཚན་པའི་བསྟོད་པའི་རྩོམ་པ་དང་
། བུ་
སྟོན་རིན་པོ་ཆེས་རྩེ་མོ་ས་ཆོག་གི་མཚན་ཞིབ་པ་གནང་ཞིང་
། སྒྲུབ་མཆོད་དང་གར་
དབྱངས་སོགས་སློབ་གཉེར་བ་གཞན་དག་གི་འཁྲིད་གྲོགས་ཀྱང་བསྩལ་ཏེ། ཆུའི་ཁྱད་
ཀྱང་ཡིན་ནམ། དེ་ཙ་ན་ངའི་སྐད་ཀྱི་བཟང་ངན་ཅིག(ཞིག)ཡོད་པ་དེ་རང་བློས་འཁྱུད་
པ་མེད་གསུང་། དེ་རྗེས་དཔོན་སློབ་ལྷན་པར་རྒྱ་སྡེ་རྫ་དཀར་དུ་སྐུ་མཚམས་གནང་
སྟེ་ཡིག་བརྒྱ་འབུམ་གཏེར་གནང་བས། མཚན་མ་བཟང་པོ་མང་པོའང་བྱུང་ཞིང་
།
ཕྱིས་ཉིད་ཀྱི་བླ་མ་ཞལ་སྔ་ནས་ཀྱི་བཀའ་ལས། དེ་རེས་དགེ་སྦྱོར་ལ་བོགས་ཅི་བྱུང་
101



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་བ་ལ། དཔེ་མེད་རང་ཡང་མ་བྱུང་
། སྣང་བ་རང་སེམས་འདི་ལ་འཕྲིག་ཆུག་པ་
ཙམ་བྱུང་ཞུས་གསུང་།
དེ་ནས་ལྷ་སར་ཐེགས་ཏེ། ཇོ་བོའི་དྲུང་དུ་ཕྱག་མཆོད་སྨོན་ལམ་གནང་ཞིང་།
བྲག་ལྷ་ཀླུང་(ཀླུ)ཕུག་ཏུ་བཞུགས་ཐོག་རྩེ་མོའི་དཀྱིལ་ཆོག་གི་གསལ་བྱེད་སློབ་དཔོན་
ཙནུས་བཀོད་པ་ལ་འཁྲུལ་བ་སེལ་བའི་མཆན་འདེབས་པ་གནང༌། དེའི་རྗེས་སུ་
ཁྲིམས་ཁང་གླིང་དུ་ཆོས་རྗེ་རིན་ཆེན་རྒྱལ་མཚན་པའང་སྤྱན་དྲངས་ཏེ། རྗེ་ཉིད་ཀྱིས་
སྦྱིན་བདག་དང་མཆོད་གཡོག་པའི་ཐུགས་ཁུར་བཞེས། དཔལ་རྩེ་རྣམས་ཀྱི་དཀྱིལ་
འཁོར་རྡུལ་ཚོན་དུ་གཙོ་བོར་ཕྱག་ལ་དར་ཏེ་བཞེངས། ལྷ་གྲངས་དང་མཉམ་པའི་
མཆོད་པ་དང་། མཆོད་ཡོན་ལ་སོགས་པའི་མཆོད་པ་ཐམས་ཅད་རིགས་སོ་སོ་དང་
འཐུན(མཐུན)པའི་རྒྱུ་དང་ཁ་དོག་བསྒྱུར་བ་སོགས་རྒྱུད་སྡེ་ལས་འབྱུང་བ་བཞིན་
བཤོམ་པ་གནང་བས། བླ་མ་དེའི་གསུང་ལས། ངས་མི་ཚེ་ལ་སྒྲུབ་མཆོད་བྱས་པ་ཡིན་
ཏེ༑ སྒྲུབ་མཆོད་ཡིན་ངོ་ཤེས་པ་ད་ལན་ལས་བྱེད་མ་མྱོང་གསུང་
། དེའི་ཕྱི་ལོ་ནས་
ལོ་རེ་བཞིན་རྗེ་ཉིད་ཀྱི་ཞབས་ཕྱིར་བཅུ་ཤས་རེ་དང་བཅས་པས་དཔལ་རྩེ་དབྱིངས་
གསུམ། ཁམས་གསུམ་རྣམ་རྒྱལ། ཆོས་དབྱིངས་གསུང་དབང་རྣམས་རེ་མོས་ཀྱིས་
སྒྲུབ་མཆོད་མཛད། མཆོད་སྐོང་སྔར་སྨོས་པ་ལྟ་བུ་དང་། ཁྱད་པར་དཔལ་རྩེ་གཉིས་
ལ་བདག་འཇུག་ཞུ་བའི་དཀྱིལ་འཁོར་རེ་རེ་བཞིན་ཚང་མར་ལེན་པ་སོགས་སྒྲུབ་
མཆོད་བྱས་ལོ་ཙམ་མིན་པའི་ཡིན་ངོ་ཤེས་པ་བྱས་པ་ཡིན་གསུང་།
དེ་ནས་འོན་གྱི་སུམ་པ་གྲོང་དུ་རྗེ་འགོས་ཀྱི་དྲུང་དུ་ཐེགས་ཏེ། གསང་འདུས་
རིམ་ལྔ་གསན། གསུང་ཇི་ལྟ་བ་དང་རྗེ་ཉིད་ཀྱི་ཐུགས་ཀྱིས་དཔྱད་པའི་མཆན་བུའང་
མཛད། དེའི་དགུན་རྩེས་ཐང་དུ་སྐུ་མཚམས་གནང་ནས་ཡིག་བརྒྱ་འབུམ་གཏེར་
102



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གནང་བས། སྐུ་ལུས་ལས་རྣག་ཁྲག་མང་པོ་འཛག་པ་དང་
། མི་གཙང་བའི་རྒྱུན་མང་
པོ་ཐོན་པ་སོགས་སྡིག་པ་དག་པའི་མཚན་མ་མང་པོའང་བྱུང་གསུང་
། ཞལ་སྔ་ནས་
ཀུན་རྒྱལ་བའི་དྲུང་དུ་ཆོས་དྲུག་གསན་ཏེ་ཐུགས་དམ་རྒྱུན་རིང་བ་གནང་
། སྐབས་
དེར་ཆོས་རྗེ་ནམ་པ་དང་ལྷན་པར་ཀོང་པོར། ཆོས་རྗེ་ཀརྨ་པ་དང་། རྟོགས་ལྡན་རིན་
པོ་ཆེ་མཇལ་བ་ལ་ཐེགས་གྲབས་གནང་མཚམས། དགོངས་པ་ལ། རང་གར་ཕྱིན་པས་
ནི་མི་ཆོག །ངེད་རང་ཁོང་དང་མི་འདྲ། གསང་ཐབས་ཀྱི(ཀྱིས)འགྲོ་དགོས་པ་སོགས་
གང་ས་ནས་མི་ལེགས་པར་དགོངས་ཏེ། ད་ལན་ཉིད་རང་ཐེགས་པ་ཞུ། བདག་
གསང་ནས་འགྲོ་དགོས་པ་འདིས་ཆོས་བྲོས་ཟེར་གྲྭ་སའི་ཞབས་འདྲེན་དུ་ཡང་འགྲོ་
བར་འདུག་པས། ང་མི་འགྲོ་ཞུས། ཕྱིས་ཆོས་རྗེ་ནམ་པ་ཕེབས་ཏེ། ཁོང་དཔོན་སློབ་
མཉེལ(བསྙེལ}བ་དང་ཐུག་མཇལ་སྟབས་མ་ཟོས་ཀྱང་། ཆོས་རྗེ་རྟོགས་ལྡན་པ་དང་
མཇལ། ཉིད་ཀྱིས་ཐེགས་ན་སྐུ་བསོད་ཆེ་བས་མཇལ་བ་ཅིག(ཞིག)འོང་རྒྱུར་འདུག་
ནའང་། ངེད་ཚོས་ཆོས་རྗེ་ཀརྨ་བ་ལ་མཇལ་ཁ་མ་ཐོབ། འོན་ཀྱང་ད་ལན་ཁྱེད་རང་
མ་བྱོན་པ་དེ་ཁ་ཐུགས་ཚོད་ཆེ་འདུག་གསུང་
།
དེ་ནས་སྤྲེལ་ལོ་ཟླ་བ་ལྔ་པའི་བར་དུ་འོམ་བུ་བླ་མཁར་དུ་ཐེགས་ཏེ་སྐུ་མཚམས་
གནང་། དེ་མཚམས་ནས་དབུས་ཕྱོགས་ཀྱི་ཡུལ་དུས་ཀྱི་འགྱུར་བའི་མི་གསོད་པ་མང་
པོ་ལ་ངེས་འབྱུང་འཁྲུངས་ནས། བྱ་བྲལ་གྱི་བརྟུལ་ཞུགས་ཆེན་པོས་ཁམས་ཕྱོགས་ལ་
ཐེགས་པར་དགོངས་ཏེ། ཕྱག་དཔེ་ལ་སོགས་རིམ་གྱིས་སྐྱིད་ཤོད་དུ་བསྐུར། དེ་རྟིང་
དཔོན་སློབ་གཉིས་བོང་ཁལ་གཅིག་གི་ཆས་དང་བཅས་ཏེ་ཞབས་ཐང་དུ་ཐེགས་པས།
གྱེ་རེ་ཡར་འཕྲང་གི་ལམ་དོག་ས་ཞིག་ཏུ་སྔགས་པ་རྟ་ཞོན་པ་ཅིག(ཞིག)དང་མཇལ་
བས༑ དེས་གཞོན(བཞོན)པ་ལས་བབས་ཏེ། ཉིད་དགེ་བའི་བཤེས་གཉེན་ལེགས་པོ་
103



ལོ་པཎ་གྱི་རྣམ་ཐར་ཕྱོགས་བསྒྲིགས།
9
ཅིག(ཞིག)ཡིན་རིགས་སུ་འདུག །ཆིབས་མེད་པ་འདི་འོ་རྒྱལ(བརྒྱལ)། བདག་གི་རྟ་འདི་
ལ་ཕ་ཚད་ཆིབས་མཛོད། དཔོན་སློབ་ཀྱང་གཉིས་ལས་མི་འདུག་པ། ལམ་དུ་མིས་ངན་
སེམས་པའང་སྲིད་ཞུ་བ་ལ། རྟ་དེ་ལ་ཆིབས་ཏེ་ཐེགས་པས་ལམ་དུ་ངན་སེམས་པའི་
མི་དག་སྒུག་གི་འདུག་ནའང་རྟ་དང་བཅས་པ་ཡོད་པ་དེས་མ་ནུས་པར་འདུག་
གསུང་།
འཕན་ཡུལ་མདར་ཕེབས་ནས་རྗེ་ཉིད་སྡུན་དུ་གཤེགས་ཏེ་གནས་མལ་བཙལ་
བར་དགྱེས་པ་ན། ཐོག་མར་རྒད་བུ་ཡོག་ཡོག་པ་ཅིག(ཞིག)དང་མཇལ་ཏེ། དེ་ལ་
གནས་ཚང་གཡར་དགོས་གསུངས་པས། བཀའ་བཞིན་ནང་དུ་གདན་དྲངས། དང་བ་
འདྲེན་པའི་སྐུའི་བྱད་གཟུགས་ཀྱིས་སེམས་ཕྲོགས་ཏེ། གང་ནས་ཕེབས་སོགས་དྲི་མལ་
ཞུ་ཞིང་
། ཁལ་གྱིས་སླེབ(སླེབས)ནས་གསོལ་ཇ་གནང་། ཞུ་ལན་ཅི་རིགས་པར་
སྩལ(བསྩལ)བས། སྔོན་ཞལ་འདྲིས་ཡོད་པར་ངེས་ནས་ཞབས་ཏོག་འཁོས་གང་ཡོང་
ཕུལ; སང་དེ་ན་ལེནྡ་བར་ཆིབས་པ་གཡར། ཁལ་མའང་གསོར་ཏེ་སྤྱན་དྲངས། དེར་
ཕེབས་ནས། རྗེ་རོང་པོའི་གདུང་ཁང་ལ་ཕྱག་མཛད་ཅིང་མཆོད་པ་མང་པོ་ཕུལ།
དེ་རེས་ཀྱང་ཆོས་རྗེ་བཀྲ་ཤིས་རྣམ་རྒྱལ་བ་ལ་བཀའ་རྗེས་གནང་མང་དུ་གསན།
ཐུགས་ཀྱང་ཤིན་ཏུ་དགྱེས་པར་བྱུང་
། དེ་དུས་ཆོས་རྗེ་བཀྲས་རྣམ་པ་རྗེ་རོང་པོའི་ནང་
རྟེན་ལྷ་ཆེན་བཞེངས་པའི་འབུལ་བསྡུད་ལ་བྱང་ཕྱོགས་སུ་ཐེགས་བཞེད་འདུག་པའི་
ཕྱགས་ཕྱིར་འབྱོན་དགོས་གསུང་ནའང༌
། བདག་ད་ལན་འདོད་ཆོས་འདྲ་ཞུ་བ་ལ་
འཚུར་ཕུར་འགྲོ་བའི་ལམ་དུ་ཆས་ཚར་བ་འདིས་ཞབས་ཕྱིར་མ་ཐོན་པ་ལ་བཀའ་
བཀྱོན་མེད་པ་ཞུ་ཞེས་གསོལ་ཏེ་མ་ཐེགས།
དེ་ནས་ཁམས་ཕྱོགས་སུ་ཐེགས་པ་ལ་ཀརྨ་ཆོས་སྐོར་འདི་རྣམས་ཞུ་དགོས་
104



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འདུག་དགོངས་ཏེ་འཚུར་ཕུར་ཐེགས། གུ་ཤྲཱི་དོན་གྲུབ་འོད་ཟེར་གྱི་ཞལ་སྔར་གསན་
པར་བཞེད་པ། དེ་ཡང་དམ་པ་འདི་ནི་མདོ་སྔགས་དུ་མ་གསན་ཅིང་སྦྱངས་པའི་མཁྱེན་
པ་རྒྱ་མཚོ་མངའ་བ་ཉིད་ཀྱིས་མཁས་པའི་ཆ་བདག་ཉིད་རང་མཁས་ཀྱང༌། ཀར་ཆོས་
འདི་རྣམས་ཀྱི་ལུང་ཙམ་གསན་དགོངས་ཤིང་
། གུ་ཤྲི་ཆེན་པོ་དེ་ཡང་མཁས་ཤིང་གྲུབ་
་བརྙེས་པ། མངོན་པར་མཁྱེན་པས་སློབ་མའི་རྒྱུད་རྟོགས་པར་ནུས་པ་ཡིན་པས།
དམ་པ་འདི་རྡོ་རྗེའི་ཐེག་པ་མཆོག་ལ་སྐལ་བ་བཟང་པོ་གྱུར་བར་གཟིགས་མོད་ཀྱི།
འོན་ཀྱང་རེ་ཤིག(ཞིག)ཐུགས་ང་རྒྱལ་དང་བཅས་པར་དགོངས་ནས། ཆོས་ཀྱི་འབྲེལ་
བ་གཏན་མ་གནང་བར། མཐོང་བཀུར་ཁྱད་པར་གྱུར་པ་མཛད་ཅིང་
། གསུང་རབ་ཀྱི་
ཕྱོགས་ཐམས་ཅད་ནས་འབེལ་གཏམ་ཉིན་རེ་བཞིན་བར་མ་ཆད་དུ་གནང་བས།
གཅིག་ལ་གཅིག་ཐུགས་མཐོང་ཆེར་སྐྱེས། དེ་དུས་དམ་པ་འདི་སྡོར་དཀར་ཤིན་ཏུ་
དམ་པ་གནང་བ་ཡིན་ནའང་། གསོལ་བ་ལ་ཤ་མང་དུ་ཞུས་བྱུང་བ། རྟེན་འབྲེལ་ཡོད་
དམ་དགོངས་ཏེ་བདག་གིར་མཛད། ཕྱིས་དེའི་རྒྱུ་མཚན་ཞུས་པ་ནའང་རྟེན་འབྲེལ་
ཡིན་པས་ཅུང་ཟད་བཞེས་པ་དེ་ལེགས་འདུག་གསུང་བ་ཐོབ། དེ་ལྟ་བུའི་ངང་ལ་
གསུང་ཆོས་གནང་བ་རེ་ཤིག(ཞིག)འགྱངས་པའི་ཐོ་རངས་ཁ་ཞིག །རྗེ་འདིའི་ཐུགས་
ལ༑ སྔོན་སྟོད་ལུངས་རྣམ་པར་བ་ཆེན་པོའི་དྲུང་དུ་ན་བཟའ་འཕྲེད་གསོལ་གྱིས་ཆོས་
ཞུར་བྱོན་པས། ཐུགས་ང་རྒྱལ་དང་བཅས་རིང་ལ་ཆོས་ཡེ་མ་གནང་
། དེ་རྗེས་འགྱོད་
ཅིང་བཤགས་པ་ཕུལ་བས་མཉེས་བཞིན་དུ་ཆོས་ཀྱི་བཀའ་དྲིང་(དྲིན)མཛད་པའི་ལོ་
རྒྱུས་དྲན་ཏེ། ངེས་འབྱུང་གི་ཤུགས་དྲག་པོས་སྤྱན་ཆབ་མང་པོ་བསིལ། ཐུགས་ཀྱི་རློམ་
པ་ཚར་བཅད་པའི་གཉེན་པོ་ཚན་བསྐྱེད་པས་རེ་ཤིག(ཞིག)འདས། དེས་ཐུགས་ངལ་
བའི་ངང་ཉིད་དུ་མནལ་དུམ་ཅིག(ཞིག)སོང་བ་ན། རིན་པོ་ཆེ་པའི་སྐུ་མདུན་ནས་
105



ལོ་པཎ་གྱི་རྣམ་ཐར་ཕྱོགས་བསྒྲིགས།
དབོན་པོ་སྲི་དཀར་བ་གནང་བྱུང་སྟེ། ཉིད་ལ་ད་ལྟ་སྐུ་མདུན་དུ་ཕེབས་པ་ཞུ་གསུང་
གི་འདུག །ད་ནང་ཆོས་འབྲེལ་ཀྱང་(ཡང་)གནང་བ་འདྲ་ཟེར། དེ་མ་ཐག་བཞེངས་ཏེ་
དྲུང་དུ་ཐེགས་པས། སྔར་དང་མི་འདྲ་བར་བླ་མ་ཉིད་སྟན་མཐོ་བ་ལ་བཞུགས། དམ་
པ་འདིའི་བཞུགས་སྟན་སྲབ་སྟན་བཤམས་འདུག་པ་ལ། ཐུགས་གནོང་བའི་ཉམས་
དང་ལྡན་བཞིན་དུ། གུས་པ་ཆེན་པོས་ཕྱག་མཛད་པས། ད་ནང་ཆོས་འབྲེལ་ཅིག
(ཞིག)འབུལ་བ་ཡིན་གསུངས་ནས། དཔལ་མཁའ་སྤྱོད་དབང་པོས་མཛད་པའི་འཇམ་
པའི་དབྱངས་དང་
། སྤྱན་རས་གཟིགས་ཀྱི་བསྟོད་པ་གཉིས་ཀྱི་ལུང་གནང་
། དེ་ནས་
རྩམས(བརྩམས)ཏེ་ཐུགས་ཤིན་ཏུ་དགྱེས་ཤིང་བརྩེ་བ་ཆེན་པོའི་སྒོ་ནས་ཟབ་མོ་ནང་
དོན་རང་འགྲེལ་གྱི་སྟེང་ནས་གཟབས་བཤད་དང་
། རས་ཆོས་ཀྱི་དུས་རྗེ་འདི་ཉིད་ལ་
གཙོ་བོར་དགོངས་ཏེ་ཆོས་དྲུག་གི་ཁྲིད་རྒྱུད་སྡེའི་ངེས་པ་དང་བསྟུན་ནས་རྒྱ་ཆེར་
གསུངས། ཟབ་མོ་ནང་དོན་གྱི་རང་འགྲེལ་ལ་མཆན་དང་
། སྤྱི་དོན་གྱི་ཟིན་བྲིས། བླ་
མ་སྤྱི་བསྟོད་དངོས་གྲུབ་ཀྱི་སྙེ་མའི་ཐུགས་རྩོམ་རྣམས་གནང་
། དེའི་དུས་རྣམས་སུ་
ཁམས་ཕྱོགས་ལ་བྱས་ཏེ་རི་བོ་རྩེ་ལྔ་ལ་ཐེགས་དགོངས་པའི་ཐུགས་འདུན་ཡོད་པས།
རི་བོ་རྩེ་ལྔར་ཕེབས་པ་ལ་སོགས་པའི་མནལ་ལམ་ངོ་མཚར་བ་དག་ཀྱང་བྱུང་འདུག་
ནའང་། བླ་མ་དེའི་གསུང་ལས། ཁྱེད་ཁམས་ཕྱོགས་ལ་ཐེགས་བཞུད་འདུག་པ། དེ་
ཅིས་ཀྱང་མི་དྲག །དེར་རེ་ཤིག(ཞིག)ཕྲིན་ལས་ཆེན་པོ་འོང་བར་འདུག་སྟེ། དེས་སྐུ་
ཚེ་ལ་བར་ཆད་བྱེད་པ་འདུག་གསུང་བ་སོགས་མངོན་པར་མཁྱེན་པའི་ལུང་བསྟན་
མང་དུ་མཛད་པ་དང་། ཉིད་སྡོར་དཀར་སྟན་གཅིག་ཤིན་ཏུ་དམ་པའི་དཀའ་སྤྱད་
འདི་ལྟ་བུ་མཛད་པའང་ལེགས་ཀྱི། འོན་ཀྱང་ད་གཟོད་གསང་སྔགས་ཀྱི་ཆོས་ཐུགས་
ཉམས་སུ་བཞེས་པ་ཅིག(ཞིག)འོང་བ་འདུག་པས། སྐུ་ལུས་ཀྱི་འཚོ་ཚིས་མ་རེལ་བ་དང་
།
106



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ད་ནས་ཚོགས་འཁོར་མ་ཆག་པ་ཚེས་བཅུ་དང་བཅས་པ་མཛད་དགོས་གསུང་བ་
དང་༑ ཡང་ཁྱེད་དང་ངེད་ཀརྨ་པའི་སྐོར་འདི་ལ་སྔོན་ནས་འབྲེལ་ཤིན་ཏུ་ཆེ་བ་
ཅིག(ཞིག)འདུག་པ། ད་ལན་གྱི་སྤྲུལ་སྐུ་འདི་དང་མི་མཇལ་བ་འདུག །སྤྲུལ་སྐུ་རྟིང་
མ་དེ་དང་ཅིས་ཀྱང་རྟེན་འབྲེལ་བསྒྲིགས་གསུང་བ་སོགས་རྒྱ་ཆེར་སྩལ་བ(བསྩལ་པ)
ནོད་པས། བཀའ་དེ་དག་ལ་ཐུགས་གཏད་དེ། ཁམས་སུ་ཐེགས་པའི་བཞེད་པ་
བསྐྱུངས།
སྐབས་དེར་རྗེ་འགོས་ཀྱི་བཀའ་ཤོག །ངེད་པཎ་ཆེན་རིན་པོ་ཆེ་བོད་དུ་ཕེབས་
པའི་ཞལ་བཞེས་བྱུང་བ་བཞིན་གདན་འདྲེན་ལ་སོང་ཡོད་པ། དུས་ཉེར་ཕེབས་པའམ་
འོང་ལ་ཆེ་ཞིང་། བོད་དུ་བཞུགས་ཡུན་རིང་པོ་ཨེ་འོང་མི་ཤེས་པས། དེའི་ཆོས་འགྲོ་
རྣམས་བརྟུལ་ཏེ་མྱུར་བར་འབྱོན་པ་ལེགས་གསུང་བ་ཕེབས་པས། ཆོས་འཕྲོ་རྣམས་
ཞུས་ནས། ལྷ་སར་ཇོ་བོ་རིན་པོ་ཆེའི་དྲུང་དུ་ཕེབས་ཏེ། སྐྱེ་བ་འདི་ཉིད་ཀྱིས(ཀྱི)
མངོན་པར་འདོད་པའི་དངོས་གྲུབ་སྒྲུབ་པའི་ལྷན་ཅིག་བྱེད་རྐྱེན། མཚན་ཉིད་དང་
ལྡན་པའི་དགེ་བའི་བཤེས་གཉེན་ལ་རག་ལས་པར་དགོངས་པས། པཎ་ཆེན་རིན་པོ་
ཆེ་དང་། རྗེ་འགོས། རིན་པོ་ཆེ་འཚུར་ཕུ་བ། ཞལ་སྔ་ནས་རྣམས་ཀྱི་ནང་ནས་གང་
དངོས་གྲུབ་ཀྱི་ལྷན་ཅིག་བྱེད་རྐྱེན་དུ་བསྟེན་བྱར་འོས་ཤིང་
། གསོལ་བ་འདེབས་པར་
རིགས་པ་དེ་ལྐོག་ཏུ་མ་གྱུར་པའི་སྤྱན་མངའ་བས་ལུང་བསྟན་པར་གསོལ་བའི་ཟན་
རིལ་ཕུལ་བ་ན། པཎ་ཆེན་རིན་པོ་ཆེ་ཉིད་ལུང་བསྟན་པ་ཡིན་ལ། རྗེ་འགོས་ཀྱིས་
ཀྱང་༑ ངེས་པར་དངོས་གྲུབ་བརྙེས་པའི་པཎ་ཆེན་གྱི་ཞབས་ལ་བསྙེན་པར་འཐད་
པའི་བཀའ་ཡང་ཡང་སྩལ་བ(བསྩལ་པ)བཞིན། བླ་མ་པཎ་ཆེན་ཆོས་ཀྱི་སྤྱན་དང་
ལྡན་པ་ཁོ་ན་ལ་སྙིང་གི་མདེའུ་རྩེ་གཏད་པ་ཡིན་གསུང་། དེ་ནས་བྲག་ནག་ཏུ་
107



ལོ་པཎ་གྱི་རྣམ་ཐར་ཕྱོགས་བསྒྲིགས།
ཕེབས། ཆོས་རྗེ་རིན་ཆེན་རྒྱལ་མཚན་ཞི་བར་གཤེགས་མ་ཐག་ཏུ་འདུག་པས། གདུང་
ཞུས་འབུལ་བ་དང་། དགོངས་རྫོགས་བཟང་པོ་བསྒྲུབས་ཤིང་། གྲྭ་པ་རྣམས་ཀྱི་ཡོན་
ཏན་གྱི་བསྐྱེད་བསྲིང་བ་སོགས་ཀྱི་ཁུར་ཆེན་པོ་བཞེས། ཁྱད་པར་དེ་ལོའི་སྒྲུབ་མཆོད་
ཆེན་མོའི་དབུ་བསྡུད་དང༌། རྗེས་སུ་དགོན་པ་གསར་པར་དུས་ཀྱི་འཁོར་ལོའི་
སྒྲུབ་མཆོད་ཀྱང་གནང་། དེའི་ཐོན་སྟོན་དུས་བསམ་ཡས་སོགས་ནས་སྦྱིན་བདག་སྐྱ་
སེར་མང་དུ་འཚོགས་ཏེ། རྗེ་ཉིད་བཞུགས་ཁྲིའི་སྟེང་དུ་ཕེབས་པ་ལ། བསམ་ཡས་
པའི་མི་ལ་ལས་ཞལ་མ་འཚོ་བར། ད་ལན་གྱི་གྲལ་དབུའི་ཆོས་རྗེ་འདི་སུ་འདྲ་ཞིག་
ཡིན་པ་ན་ཞེས་དྲི་ཞིང་འདུག་པ་ལ། རྒྱུས་ཡོད་ལ་ལ་ན་རེ། འདི་ངེད་རང་ཁྲིམས་
ཁང་པའི་ཨ་འོ་ཆོས་རྗེ་ཡིན་ཞེས་དྲི་མལ་བྱེད་ཅིང་འདུག་པ་གསན་ཏེ། འདི་རྣམས་
ད་དུང་ཨ་བོའི་བག་ཆགས་མ་སངས་པ་འདུག་དགོངས་ནས། བྲག་ནག་གི་བླ་མ་
ན་རིམ་རྣམས་ཀྱིས་ལུགས་གཉིས་ཀྱི་ཕྱག་རིས་མཛད་ཚུལ་གཙོ་བོར་སྨོས་པའི་ཡས་
གཏམ་དང་བསྔོ་བ་རྒྱས་པ་མཛད་པས། དེར་འདུས་པ་ཐམས་ཅད་ཡིད་ཕྲོགས་ཏེ་མིག་
སྡུད་མི་ཤེས་པར་ཞལ་དུ་བལྟ་ཞིང་ཧ་ལས་ནས། འདི་འདྲ་བུ་ཆུང་ནས་སངས་རྒྱས་
སུ་སོང་འདུག་པ་ཡ་མཚན་རང་ཆེ་ཟེར་ཞིང་གུས་པར་བྱེད། དེའི་མོད་ནས་བསམ་
ཡས་སུ་ཕེབས་ཏེ། སྟོན་པ་རིན་ཆེན་དར་སོགས་ལ་ཚད་མ་རྣམ་འགྲེལ་གྱི་དཀའ་
གནས་ཀྱི་བཤད་པ་གནང་།
བྱའི་ལོ་དགུང་ལོ་སུམ་ཅུ་བཞེས་པ་ན་སླར་འཚུར་ཕུར་ཐེགས། རིན་པོ་ཆེ་
འཚུར་ཕུ་བ་དང་མཇལ་མ་ཐག་མཎྜལ་ཅིག(ཞིག)མཛད་པ་ཞུ་གསུངས་ནས། ཕྱག་
ཆེན་གྱི་ཁྲིད་ཀྱི་སྔོན་འགྲོ་རྡོ་རྗེ་སེམས་དཔའི་སྒོམ་བཟླས་ཅིག(ཤིག)གནང་
། དེར་
སྔར་ནས་ཞལ་འདྲིས་ཡོད་པ་མངས་པས། ཐམས་ཅད་ཀྱིས་ཕེབས་པའི་དགའ་གདུང་
108



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དང་༑ གསོལ་ཇ་ཞུ་བ་སོགས་མངས་ནས། ཁྲིད་ཀྱི་དམིགས་པ་ཆེར་སྒོམ་པ་གནང་
ལོང་མ་བྱུང་
། དགོངས་པ་ལ། སློབ་མ་ཐག་ཁྲིད་འཛུགས་པ་གནང་ལུགས་འདིས་
མགྱོགས་ཤར་བ་ཅིག(ཞིག)གནང་དགོངས་པ་ཡིན་ནམ་སྙམ་པ་འཁྲུངས་ནའང་དེ་
རྗེས་ཟླ་ཕྱེད་སྐོར་དམིགས་པ་གཅིག་ཀྱང་མ་གནང༌། ཉིན་གཅིག་རི་བལྟད་ལ་ཐེགས་
པའི་ཚེ། འཁོར་བའི་བྱ་བ་ལ་ཐུགས་སྐྱོ་བ་དྲག་པོ་དང་
། ཁྱད་པར་བླ་མ་ཡུལ་གཉན་
པོའི་དྲུང་དུ་ཁྲིད་ཞུ་བར་བརྩམས་ནས་ཐུན་གཅིག་ཀྱང་མ་བསྒོམས་པར་ཡེངས་མ་
ལམ་ལ་འདི་ཙམ་སྡོད་ཁོམ་པ། གསུང་ཆོས་ཀྱང་ད་དུང་མི་གནང་བ་འདི་བདག་
རང་གིས་མ་བསྒོམས་པས་ཉེས་པར་འདུག་དགོངས་ནས་སྤྱན་ཆབ་མང་པོ་ཤོར། དེ་
ནུབ་བཞུགས་གནས་སུ་ཕེབས་ནས། སྔར་གནང་བའི་དམིགས་པ་ལ་ནན་ཏན་མཛད་
པས༑ སང་དེ་ཁ་ནས་ཆོས་འཕྲོ་རྣམས་གནང་བྱུང་སྟེ། ངའི་བླ་མ་དེ་མངོན་མཁྱེན་
མངའ་བར་གདོན་མི་ཟ་གསུང་
།
གཞན་ཡང་སྔ་མོ་ཞིག་ནས་སྐུ་སྟོད་ལ་གཉེལ(བསྙེལ)གཞི་སྐབས་སུ་ལྡང་བ་
ཞིག་ཡོད་པ་ལ། རྒོངས་ཤིག་ཚོགས་འཁོར་གྱི་ཆས་མཚོན་པ་ཞིག་བསྐུར་བ་གནང་
ནས༑ འདི་དོ་ནུབ་བཞེས་པ་ཞུ་གསུང་བ་བྱུང་བ་ལྟར་བཞེས་པས། ཐོ་རངས་མཉེལ་
གཞིའི་རྣམ་པ་ཅུང་ཟད་བྱུང་ནའང་
། དེ་ནས་ནད་དེ་རྩ་བ་ནས་ཐོན་འདུག་གསུང་
།
དེ་རེས་རས་བྲིས་ཞིག(ཤིག)ལ་བརྟེན་ཏེ་མཁའ་འགྲོ་རྒྱ་མཚོའི་བཀའ་གནང་བའི་དུས་
ཡེ་ཤེས་པ་ཕེབས་པའི་སྐུ་ཉམས་ཆེན་པོ་དཔེ་མེད་པའང་འཁྲུངས། རྗེ་རང་བྱུང་བའི་
བཀའ་འབུམ་གྱི་ལུང་ལས། ཕག་མོ། རྒྱལ་བ་རྒྱ་མཚོ། ཆོས་སྐྱོང་གི་སྐོར་རྣམས་ཕྱིས་
འདིར་ཕེབས་པའི་གཏམ་མ་བྱེད་གསུངས་ནས་མ་གནང་
། གཞན་ཐམས་ཅད་རྫོགས་
པར་གནང་ཞིང༌
། དཔོན་སློབ་ཐུགས་ཤིན་ཏུ་འདྲེ་བར་བྱུང་བས། རིན་པོ་ཆེ་པ་རང་
109



ལོ་པཎ་གྱི་རྣམ་ཐར་ཕྱོགས་བསྒྲིགས།
གི་སྐུའི་སྐྱེ་བ་དྲན་པའི་ཚུལ་སོགས་བཀའ་ལུང་ལྷུག་པར་སྩལ(བསྩལ)ཏེ། ཕྱིར་ཐེགས་
དུས༑ ཁྱེད་རང་གི་བླ་མ་པཎ་ཆེན་དེ་བོད་དུ་མྱུར་དུ་ཕེབས་ཤིང་མཇལ་བར་འདུག་
གསུང་བའི་ལུང་བསྟན་པའང་ཐོབ། རྟིང་དུ་ལན་གཅིག་འདིར་ཅིས་ཀྱང་འབྱོན་
དགོས་གསུང་བ་ཡོད་ནའང༌། ཕྱིས་པཎ་ཆེན་རིན་པོ་ཆེའི་སྐྱེལ་ཐུང་འཁོར་ནས་
དགུན་དེ་བསམ་གཏན་གླིང་དུ་མཚམས་མ་བྱས་པར་ཕྱིན་ན། བླ་མ་དེ་དང་མཇལ་
བ་ཡིན་འདུག་སྟེ། འགྲོ་བ་མ་བྱུང་གསུང་། དེ་ལྟར་ཟབ་མོ་ནང་དོན་ལ་སོགས་པ་
ཀརྨ་པའི་ཆོས་སྐོར་རྣམས་ཀྱི་བདག་པོར་གྱུར་ཏེ། སློབ་དཔོན་རིན་པོ་ཆེ་བླ་མ་རྒྱལ་
མཚན་པས་ཀྱང་དིང་སང་ཟབ་མོ་ནང་དོན་འཆད་པ་ལ་ཁྲིམས་ཁང་ལོ་ཙ་བ་ལས་
མཁས་པ་མེད་འདུག །ངས་ཀྱང་ཇི་བཞིན་འཆད་པར་མི་ནུས་པས་དེའི་དྲུང་དུ་སོང་
ལ་ལེགས་པར་ཉོན་ཞེས་སློབ་མ་རྣམས་རྗེ་འདིའི་ཞབས་དྲུང་དུ་བརྫངས་པ་ཡིན་ནོ། །
དེ་ནས་ རིམ་གྱིས་ཕོ་བྲང་འུ་ཤང་རྡོར་ཕེབས་པ་ན། ཆོས་རྗེ་བཀྲ་ཤིས་རྣམ་རྒྱལ་
བ་རྗེ་རོང་པོའི་ནང་རྟེན། སྟོན་པའི་སྐུ་ལུགས་མ་ཤིན་ཏུ་ཆེ་བ་ཅིག(ཞིག)བཞེངས་
པའི་སྒང་ལ། ལྷ་བཟོ་བ་སླེའུ་ཆུང་བ་དང་གྲུབ་མཐའ་ལ་མ་འཆམ་པས། ལྷ་བཟོ་བས་
བཟོ་བསྐྱུར། ཆོས་རྗེས་མཐུ་སྐད་མཛད་ཅིང་
། ལྷ་ཆེན་བཞེངས་འཕྲོ་ལ་ལོ་གཅིག་ཙམ་
ལུས་ཏེ། ཐམས་ཅད་བྱེད་རྒྱུ་ཟད་པ་འདྲ་ཅིག(ཞིག)གི་དུས་ལ་འདུག་པ། རྗེ་འདིས་
ཆོས་རྗེ་བཀྲ་ཤིས་རྣམ་རྒྱལ་བ་ལ། ཚུལ་འདི་འདྲ་འོང་བ་རྟེན་འདིའི་བར་ཆད་རང་
ཡིན༑ ལར་དུའང་ཁྱེད་དགེ་བཤེས་འདི་ཙམ་དུ་སོང་ནས། ལྷ་བཟོ་བ་ལ་གྲུབ་མཐའི་
ཆགས་སྡང་དང༌། རྩོད་པ་ཁྱད་པར་མཐུ་སྐད་མཛད་པ་འདི་འདྲ་ཇི་སྐད་རང་གསུང་
བ་ཡིན། ཞེས་སོགས་ཞུ་ཕོད་ཕུལ་བས། རྗེ་དེ་ཡང་ཤ་ཚ་བ་ཡིན་པར་དགོངས་ནས།
ཁྱེད་རང་བདེན་གསུང་སྤྱན་ཆབ་མང་པོ་བསིལ་ཞིང་། ད་ཁྱེད་ཀྱིས་འདིའི་སྒྲུབ་གྲོགས་
110



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བྱེད་དགོས་གསུང་བ་བྱུང་
། ལྷ་བཟོ་ལའང་ཁྱེད་ལ་གྲུབ་མཐའི་གཉེར་ཁ་ཅི་ཡོད། ལྷ་
བཟོ་བར་ཁས་མཆེས(འཆེས)ནས་ཚེ་འདི་ལ་རྟེན་འདི་བས་ཆེ་བ་སྔར་ཡང་མ་
བཞེངས་པ་འདུག །ད་དུང་དུའང་བཞེངས་རྒྱུ་མི་འོང་
། འདི་འཕྲོ་ཅན་དུ་ལུས་པ་ངོ་
ཡང་ཚ་གསུང་བ་སོགས་སྩལ(བསྩལ)བས། རྗེ་ཁྱེད་རང་གིས་དོ་དམ་མཛད་ན་ངས་
བཞེངས་ཟེར་བ། སྣེ་གདོང་དུ་པཎ་རིན་ཆེན་པོ་ཆེ་ཕེབས་ཚར་ཡོད་པས་ཐུགས་ཤིན་
ཏུ་རིངས་ནའང་། རྟེན་དེའང་གལ་ཆེས་པས། དེའི་དགུན་བཞུགས་ཤིང་རྗེ་ཉིད་
ཀྱིས་ཐུགས་ཁུར་བཞེས་ཏེ་བར་ཆད་མེད་པར་བསྒྲུབས། རྟེན་དེའི་མཛོད་སྐུར(སྤུར)
ཕྱག་ན་ཤེལ་རྡོག་པོ་ཅིག(ཞིག)ཡོད་པ་འབུལ་བའི་རྩིས་ཀྱི་འཕྲ་ཁུང་བཟོས། དེར་ལྷ་
བཟོ་བ་དགེ་སྦྱོང་བསོད་རྒྱལ་གྱིས་ཨེ་འགྲིག་ལྟ་བའི་ལུགས་བྱས་པས། འཕྲ་ཁུང་དེར་
ཡུད་ཀྱིས་ཆུ་གནས་རྗེས་སུ་ཐབས་གང་གིས་ཀྱང་མ་ཐོན་པ་ཅིག(ཞིག)བྱུང་འདུག་སྟེ།
ཕྱིས་དེའི་གཏམ་གསུང་བ་ན། དེ་ནི་ཡེ་ཤེས་ཀྱི་སྤྱན་རྣམ་པར་འབྱེད་པའི་རྟེན་འབྲེལ་
ཡིན་འོང་བསམ་པ་བྱུང་གསུང་
། །
རྟེན་འདི་སྒྲུབ་དུས་ཆོས་རྗེ་ངོར་པའི་ཞལ་ལས། བླ་མ་དྭགས་པོས་མི་ཐམས་
ཅད་ལ་དད་པ་བསྐུལ་ཏེ་ནོར་བསྡུས། རྟེན་མི་བཞེངས་པར་ཉིན་མཚན་མེད་པར་
ཇ་འཐུང་གི་ཡོད་འདུག་ཅེས་འཕྱར་ཁ་མཛད་པས། ཆོས་རྗེ་བཀྲས་རྣམ་པ་ཐུགས་
ལས་སུ་གྱུར་པ་ལས། རྗེ་འདིས་དེ་ལ་ཐུགས་ལས་མི་དགོས་ཐབས་ཡོད་གསུངས་
ནས༑ ཆོས་རྗེ་ངོར་པ་ལ་ཆེ་བརྗོད་དཔེ་མེད་པ་དང་བཅས་པའི་ཞུ་ཡིག་ཏུ། ལྷ་ཆེན་
སྒྲུབ་པའི་རྒྱུ་འཛོམ་ལུགས། རྒྱུ་ཆ་སོང་ཚུལ། སྐུ་ཚད་སོགས་ཀྱི་ངེས་པ། མཐར་ཕྱིན་
གྲུབ་
པའི་བར་འཁོད་པ་བྱས། རྗེ་ཁྱེད་དཔལ་ལྡན་ས་སྐྱ་པའི་བསྟན་འཛིན་
མཆོག་ ཏུ་གྱུར་པ་ཡིན་པས། རབ་གནས་ལ་ཕེབས་དགོས་པའི་ཞུ་བ་བཏང་བས། དེ་
111



ལོ་པཎ་གྱི་རྣམ་ཐར་ཕྱོགས་བསྒྲིགས།
ཕྱིས་བཀའ་བཀྱོན་གནང་བའི་འཕྲོ་ཞི། ཐབས་མཁས་པ་འདི་དག་ཀྱང་རྗེ་འདིའི་
མཁྱེན་པ་ལས་བྱུང་བར་ཆོས་རྗེ་ངོར་པས་ཀྱང་དགོངས་འདུག་ཟེར་ཞིང་
། རྟེན་ལེགས་
པར་གྲུབ་པ་སོགས་ཀྱིས་རྗེ་དྭགས་པོ་ཡང་ཐུགས་དགྱེས་ནས། འདི་གྲུབ་པ་ཁོང་གཅིག་
པུའི་དྲིན་ཡིན་ཞེས་བསྔགས་པར་མཛད་དོ། །
དེ་ནས་སྣེ་གདོང་རྩེར་ཕེབས། ཆོས་ཀྱི་རྗེ་པཎ་ཆེན་ནགས་ཀྱི་རིན་པོ་ཆེའི་ཞལ་
སྔ་ནས་དང་མཇལ། གུས་པ་མི་ཕྱེད་པ་འཁྲུངས་ཏེ། ཞབས་ཀྱི་པདྨ་གཙུག་ཏུ་བཀོད་
པའི་ཕྱག་མཛད། དེ་ནས་བརྩམས་ཏེ་དགྱེས་བཞིན་དུ་རྣལ་འབྱོར་ཡན་ལག་དྲུག་པའི་
ཁྲིད་བཙུགས་ནས། སྐུ་མཚམས་བཅད་དེ་ཐུགས་དམ་ལ་རྩེ་གཅིག་ཏུ་མཉམ་པར་
འཇོག་པ་དང་། གསུང་རྒྱུན་ཇི་ལྟ་བའི་ཟིན་བྲིས་ཀྱང་གནང་ཞིང༌
། རྗེ་དེ་ཉིད་ལ་
དཔལ་ཤ་བ་རས་ཤཱནྟ་པུ་རིའི་གཙུག་ལག་ཁང་དུ་སྤྲུལ་པའི་དཀྱིལ་འཁོར་དུ་དབང་
བསྐུར་ཏེ། དོན་དམ་པའི་ཡེ་ཤེས་གང་ལ་བརྟེན་ཏེ་ཐུགས་ལ་འཁྲུངས་པའི་འཁོར་
ལོའི་སྡོམ་པ་བཅུ་གསུམ་གྱི་བདག་ཉིད་ཅན་གྱི་རྡུལ་ཚོན་དཀྱིལ་འཁོར་དུ་དབང་
ཡོངས་སུ་རྫོགས་པ་དང་
། ཡུམ་བཀའ། རྡོ་རྗེ་ཕག་མོ་ཞལ་གཉིས་མ་ལྷ་ལྔ་དང་
། དོན་
གྲུབ་མའི་བྱིན་རླབས། མི་གཡོ་བླ་མེད་ཀྱི་དབང་
། རྗེ་བཙུན་དང་། དུད་སོལ་ཕྱག་
གཉིས་མ། ཀླུ་སྒྲུབ་ལུགས་ཀྱི་ཕྱག་བཞི་པ་གཙོ་རྐྱང་སོགས་ཀྱི་རྗེས་གནང་མང་དུ་
གསན་ཞིང་
། རྡོ་རྗེ་རྣམ་པར་སྒེག་མ་སོགས་སྒྲུབ་ཐབས་ཕྲན་ཚེགས་རྣམས་ཀྱི་འགྱུར་
དང་༑ ཕྱག་ལེན་རྣམས་ལ་འཕྲལ་དུ་ཟིན་བྲིས་གནང་
།
སྐབས་དེར་གདན་ས་ཐེལ་དུ་རྗེ་པཎ་ཆེན་གྱི་ཞབས་ཕྱིར་ཐེགས་ནས་ཀླུ་སྒྲུབ་
ཀྱིས་མཛད་པའི་རྡོ་རྗེའི་སྨོན་ལམ་གྱི་འགྱུར་ཡང་མཛད། སླར་སྣེ་གདོང་རྩེར་ཕེབས་
དུས་ཀྱི་འཁོར་ལོའི་སྐུ་གསུང་ཐུགས་ཡོངས་རྫོགས་ཀྱི་དཀྱིལ་འཁོར་དུ་བྱིས་པ་
112



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འཇུག་པའི་དབང་བདུན། དབང་གོང་མ་བཞི། རྡོ་རྗེ་སློབ་དཔོན་བདག་པོ་ཆེན་པོའི་
དབང་རྣམས་འགྲེལ་པ་ཇི་ལྟ་བ་བཞིན་དུ་གནང་བ་གསན། དེ་ནས་རྗེ་པཎ་ཆེན་ལྷ་
སར་ཐེགས་པའི་ཞབས་འབྲིང་བར་གཤེགས་ཏེ། བསམ་ཡས་ཁྲིམས་ཁང་གླིང་གི་གཙུག་
ལག་ཁང་དུ། དབུས་ན་བྱང་ཆུབ་ཆེན་པོ། དེའི་གཡས་གཡོན་དུ་སེམས་དཔའ་གཉིས་
རེ་དང་། བྱང་སེམས་ལྷག་མ་རྣམས་རི་མོར་འཁོད་པའི་ཞིག་གསོས་སྒྲུབ་པ་གནང་
ཡོད་པ་ལ་ཕྱག་ནས་ཞུས། ལམ་བར་རྣམས་སུ་པཎ་ཆེན་རིན་པོ་ཆེའི་སྐུ་ལུས་ལ་ཚ་
བའི་གདུང་བ་སྐྱོབ་པའི་སླད་དུ། གང་དུ་ཐེགས་པའི་སར་རྗེ་འདིས་གདུགས་བསིལ་
གྲིབ་འབུལ་བ་སོགས་ཐབས་མཁས་ཀྱི་ཞབས་ཏོག་མཐའ་དག་མཛད་དེ། ལྷ་ས་ནས་
སླར་རིམ་གྱིས་སྣེ་གདོང་དུ་ཕེབས། ཀྱེ་རྡོར་མེ་ཏི་ལུགས་དང་། འཁོར་ལོ་སྡོམ་པ་ལྷ་
སོ་བདུན་མའི་དབང་བཞི་སྤྱོད་པའི་བརྟུལ་ཞུགས་རྒྱས་པ་དང་བཅས་པ། སློབ་དཔོན་
ཨ་བྷ་ཡཱའི་ལུགས་ཀྱི་དཀྱིལ་ཆོག་རྡོ་རྗེ་ཕྲེང་བས་རྣལ་འབྱོར་རྫོགས་ཕྲེང་གི་འཇམ་
པའི་རྡོ་རྗེའི་རྡུལ་ཚོན་གྱི་དཀྱིལ་འཁོར་བསྒྲུབས་ཏེ་དེར་སློབ་མ་བཅུག་ནས། དཀྱིལ་
འཁོར་ཞེ་ལྔ་པོ་ཐམས་ཅད་དུ་ལྷ་སོ་སོའི་ངེས་པ་ཤེས་པ་ལ་བཀོད་དེ། དེ་ཐམས་ཅད་
སྒྲུབ་པ་དང་། གཞན་ལ་དབང་བསྐུར་བ། རྒྱུད་འཆད་པ་སོགས་ཀྱི་རྗེས་སུ་གནང་བ་
དང་བཅས་པས་ཅིག་ཆར་དབང་བསྐུར་བ་ནོད་ཅིང་
། ཕྲེང་བ་སྐོར་གསུམ་གྱི་ཕྱག་ལེན་
ཕྲ་མོ་ཡན་དང་བཅས་པ་གསན། ཚལ་རིན་པོ་ཆེ་པས་གསོལ་བ་བཏབ་པའི་ཞར་ལ་
ཡེ་ཤེས་དབང་ཕྱུག་མའི་བཀའ་དང་
། བདེ་མཆོག་དྲིལ་བུ་རིམ་ལྔའི་གཞུང་སྦྱོར་དྲུག་
དང་སྦྱར་བའི་བཤད་པ་དང་དམིགས་རིམ་གསན་ཅིང་། གཞུང་གི་འགྱུར་དང་གསུང་
རྒྱུན་ཟིན་བྲིས་ཀྱང་གནང་
། དེ་དག་གི་ཚེ་ལ་ཚོགས་ཀྱི་འཁོར་ལོ་རྒྱ་ཆེན་པོ་མང་པོ་
དང་༑ གསེར་དང་ན་བཟའ་སོགས་འབུལ་བ་མང་དུ་མཛད་དེ། དུས་དེར་པཎ་
113



ལོ་པཎ་གྱི་རྣམ་ཐར་ཕྱོགས་བསྒྲིགས།
ཆེན་རིན་པོ་ཆེའི་ཕྱག་ཏུ་སྔ་ཕྱིར་རྟེན་ཁེབས་རྐྱང་པའམ་བཅུ་བརྒྱད་ཙམ་འབུལ་ཐུབ་
གསུང་སྐབས་དེར་སྔར་འཚུར་ཕུར་རིན་པོ་ཆེ་བའི་ཞལ་ལས། འདིའི་གཙུག་ལག་ཁང་
ཆེན་པོའི་གཙང་ཁང་ལ་གསེར་ཐོག་སྒྲུབ་པར་ཡོད་པས་བཟོ་རིག་པ་རྫོང་བའི་དོ་དམ་
མཛད་དགོས་གསུངས་ཡོད་པ་བཞིན་ལྷ་བཟོ་བ་དཔོན་བསོད་བཀྲས་པ་རྣམས་འཚུར་
ཕུར་བརྫངས། དེའི་རྗེས་ཐོག་ཤིག(ཅིག)ཏུ། རིན་པོ་ཆེ་མཚུར་ཕུ་བའི་བཀའ་ཤོག་
ཕེབས་ཏེ། ཀརྨ་པ་དེ་བཞིན་གཤེགས་པའི་དུས་ནས་སྣེ་གདོང་བ་དང་འབྲེལ་ཆེ་ཞིང་
།
ཆོས་རྗེ་རིན་པོ་ཆེ་ཞི་བར་གཤེགས་དུས་ཀྱང་
། སྡེ་པ་དེས་སྒར་པའི་མྱ་ངན་བསང་
བའི་ལུགས་ཡོད་པས། ད་ལན་རྗེ་མཐོང་བ་དོན་ལྡན་ཞིང་གཞན་དུ་དགོངས་པའི་
གདུང་འདད་སྐུ་སྐལ་སྣེ་གདོང་དུ་འབུལ་བ་སོགས་ཁྱེད་ལ་གཏད་དེ་བཏང་ན་དོན་
དུ་འགྱུར་བ་ཨེ་འོང་གསུང་བ་བྱུང་བ། དཔོན་སར་ངེད་རང་གི་ཐོག་འདིར། ཀརྨ་པའི་
ཆོས་རྗེ་རྣམ་པ་ཕེབས་པ་མ་བྱུང་ཀྱང་(ཡང་)། སྒར་པ་ལ་སྐྲ་འཁྲུ་གནང་བ་ཙམ་གྱི་
འབྲེལ་འདི་ཅིས་ཀྱང་མཛད་རིགས་གསུང་བ་སོགས་སྙན་སྒྲོན་མཐིལ་ཕྱིན་ཕུལ་བས།
ཞལ་བཞེས་བྱུང་སྟེ། དེ་ཅིས་ཀྱང་གནང་རིགས་པས། བདག་གིས་ནུས་ཅི་ཐོན་གྱི་
ཞབས་ཏོག་བགྱིད་པའི་ཞུ་ལན་ཕུལ་བས། དྲུང་གུ་ཤྲཱི་བ་དཔལ་འབྱོར་དོན་གྲུབ་པ་
དཔོན་སློབ་རྩེར་ཕེབས། གཞི་ལེན། དཔོན་ས་དང་མཐུན་སྦྱོར་ཡུལ་དུས་དང་སྦྱར་
བའི་རྐྱེན་དུ་འབབས་པ་གང་དང་གང་རྗེ་འདིས་ཐུགས་ཁུར་བཞེས་ཏེ། ཡོན་མཆོད་
ཐུགས་མཐུན་ཞིང་
། སྒར་པའི་ཞབས་ཏོག་ཏུ་འགྱུར་བ་ཅིག (ཞིག)བྱེད་ཐུབ་གསུང་
བ་ལ། དྲུང་གུ་ཤྲཱི་པས་ཀྱང་བཀའ་དྲིང་(དྲིན)གཟོ་བར་མཛད་སྣང་ངོ༌
། །
དེ་ནས་ཤིང་ཕོ་ཁྱིའི་ལོ་ཟླ་བ་བདུན་པའི་ཚེས་བཞི་ལ། པཎ་ཆེན་རིན་པོ་ཆེ་བལ་
པོར་ཐེགས་པའི་སྐྱེལ་མ་ལ་ཞབས་ཕྱིར་འབྲངས་ཏེ། བྱམས་པ་གླིང་དུ་ཕེབས། སྙིང་པོ་
114



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བརྒྱ་པའི་གཞུང་དང༌
། ལུ་ཨི་པའི་སངས་རྒྱས་འཆར་བ། དབང་བཞི་པའི་བཤད་པ་
རྣམས། རྗེ་བྱམས་པ་གླིང་པ་ཆེན་པོ་དང་ལྷན་དུ་གསན་ཏེ། གཞུང་གཉིས་ཀྱི་འགྱུར་
དང་༑ དབང་བཞི་པའི་བཤད་པ་ལ་ཟིན་བྲིས་ཀྱང་གནང་
། དེ་ནས་དོལ་འདའ་ལྷུན་
གྲུབ་ལྷ་རྩེར་ཕེབས། ཚེ་དཔག་མེད་ལྷ་དགུའི་བློས་བསླང་ལ་བརྟེན་ནས་དབང་བསྐུར་
སྦྱིན་པའི་བདག་པོ་རྣམས་ལ་གནང་བའི་ཞར་ལ་གསན་ཅིང་
། ཕྱག་བཞེས་རྣམས་
དབང་གྲལ་ཉིད་དུ་ཟིན་བྲིས་གནང་
། དེའི་ཚེ་རྗེ་འདིའི་མཁྱེན་པ་དང་ཐུགས་རབ་ཆེ་
བའི་གྲགས་པ་ལ་བསྟེན་ནས། མཁྱེན་རྩེ་བ་བྱ་བས། དབང་བཞི་གསུམ་གྱི་ཁྱད་དང་
ཚེ་དཔག་མེད་ཀྱི་བློས་བསླང་འདིའི་སྒྲུབ་ཚུལ་ཇི་ལྟ་བུ་ཡིན་ཞེས་དྲི་བ་ཞུ་བ་ལ། ཁྱིམ་
པས་དགེ་བཤེས་ལ་ཆོས་གཏམ་བྱ་བ་མི་རིགས་པར་དགོངས་ནས་དབང་བཞི་གསུམ་
གཉིས་ལ་ཁྱད་རྟ་ཆགས་ཙམ་འོང་བ་འདྲ་ཞེས་དང་
། སློས(བློས)བསླང་དང་ནི་བློས་
བསླང་ཡིན་ཟེར་བ་འདུག་ཅེས་བསྩལ་བས། ཅི་ཡང་སྐྱར(བསྐྱར)ནན་ཞུ་མ་ཤེས་པར་
ལས༑ དེ་ཉིད་ནས་གོང་དཀར་ལ་བརྒྱུད་དེ་ཡར་འབྲོག་སྣ་དཀར་རྩེར་ཕེབས། དེར་
ནང་སོ་སྐུ་མཆེད་སོགས་ལ་བཀའ་མང་དུ་གནང་བ་རྣམས་དང་། ཁྱད་པར་བི་རུ་
པཀྵའི་ལུགས་ཀྱི་འཆི་མེད་གྲུབ་པའི་གདམས་པ་དང་
། ཚེ་སྒྲུབ། ཤ་བ་རའི་བསྟོད་པ་
པཎ་ཆེན་ཉིད་ཀྱིས་མཛད་པ་སྦྱོར་དྲུག་དང་སྦྱར་ཏེ་བཤད་པ་གནང་བ་རྣམས་གསན་
ཅིང་དེ་རྣམས་ལ་གསུང་རྒྱུན་ཇི་ལྟ་བའི་ཟིན་བྲིས་ཀྱང་གནང་
། དེར་ཆོས་འཁོར་ལོ་ཙ་
བས་འགྱུར་མ་ཐུབ་པ་རྣམས་ལ་ལོ་ཙ་ཡང་མཛད་སྣང་སྟེ། བཀའ་ལས་ཀྱང་། ལོ་ཙ་
བ་ཁོང་འཕྲལ་སྐད་ལ་ཆེས་བྱང་བ་ཛོ་ཀི་རྣམས་དང་འདྲེས་འགྲོ་བ་ལྟ་བུར་ཡོད་
བ་བསྒྱུར་བ་ལ་གསུང་རབ་སྤྱིའི་བབས་རྒྱུས་ཡོད་པ་ཅིག(ཞིག)མེད་
ན༑ སྐད་དོད་རྐྱང་པས་དོན་མི་འབྱོར་འདུག་པས། གསུང་ཆོས་བབས་ཆེ་བ་རྣམས་
ནའང་། ཆེས་ཆེ་
115



ལོ་པཎ་གྱི་རྣམ་ཐར་ཕྱོགས་བསྒྲིགས།
གནང་བའི་ལོ་ཙ་བ་བདག་གིས་བྱས་པ་ཡིན་གསུང་ཞིང༌
། དམ་པ་འདི་ནི་སྒྲ་དོན་
དཔྱིས་ཕྱིན་པ་བསྒྱུར་བ་ལ་ཟླ་མེད་པའི་མཁས་པ་ཆེན་པོ་ཡིན་པས། འགྱུར་གནང་བ་
རྣམས་ཀྱང་ཆེས་བཟང་ཞིང་དོན་དང་འབྱོར་བར་སྣང་ལ། རྒྱ་གཞུང་གི་རྩོམ་པ་བཟང་
ངན་ཅི་ཡིན་ཀྱང༌། རྗེ་འདིས་འགྱུར་གནང་ཕྱིན་ལེགས་པོ་མིན་པ་མི་སྲིད་པ་འདུག་
ཅེས་༑ གནས་འདིར་བློ་གྲོས་འཇུག་པ་ཐམས་ཅད་བསྔགས་པར་བྱེད་དོ། །
དེ་ནས་རོང་ར་ལྔར་ཕེབས་པ་ན། པཎ་ཆེན་རིན་པོ་ཆེ་མཇལ་བ་ལ་ཆོས་རྗེ་རྫོང་
དཀར་རབ་འབྱམས་པ་བྱོན་པ་དང༌
། གྲལ་དུ་འབེལ་གཏམ་ཅི་རིགས་གནང་བའི་
འཕྲོས་ལས། ཆོས་རྗེ་བོ་དོང་བ་ཉན་རང་ལ་སྔགས་ཀྱི་ལམ་ཡོད་པ་བཞེད་པར་འདུག་
ཅེས་མ་རངས་པ་ལྟར་མཛད་པ་ལ། རྗེ་འདིས་དེའི་བཀའ་བཀྱོན་དེ་རང་ཆོས་རྗེ་བོ་
དོང་བ་ལ་མི་འགྲོ་བ་འདྲ་ཞེས་བསྩལ་བས། ཁྱེད་ཀྱང་དེ་འདྲ་བཞེད་པ་ནི་མིན་འོང་
།
གང་ནས་བཤད་ཡོད་པ་ཞེས་འདྲི་བར་མཛད་པ་ན། འཇམ་དཔལ་རྩ་རྒྱུད་ཀྱི་ཞི་བའི
བློ་གྲོས་ཀྱི་རིམ་པར་ཕྱེ་བ་དེ་དུས་ཕྱག་ཏུ་ཡོད་པས། དེ་བཤད་པའི་ཁུངས་དེ་བདག་
ད་ལྟ་འབྲི་ཞིང་ཡོད་པ་ཡིན། སྔགས་ལ་བརྟེན་ནས་ཉན་རང་དུ་འགྲོ་བར་མ་ཟད་
དམྱལ་བར་འགྲོ་བ་ཡང་ཡོད་གསུངས་པས། དེ་གོལ་བ་ཡིན་མོད་ཞུ་བ་ལ། ཉན་རང་
དུ་ཡང་གོལ་འགྲོ་དབང་འོང་ལ་ཆེ་ཞེས་གསུངས་པས། ལན་བཏང་སྙོམས་སུ་མཛད་
པ་དང་། ཡང་རབ་འབྱམས་པའི་གསུང་ལས། བོད་ཡིག་མི་ཤེས་པ་ལ་སྡེབས་ཡིག་མི་
དགོས་པ་དང་འདྲ་བར། རྒྱ་སྐད་མི་ཤེས་པ་ལ་སྒྲའི་ས་རིས་ཀྱི་དགོས་པ་མེད་ཅེས་པ་ལ།
གསུང་རབ་རྒྱ་ཆེན་པོ་ལ་གོ་བ་དཔྱིས་ཕྱིན་པ་ཅིག(ཞིག)མི་འཚོལ་ན་ཕར་ཞོག །
ཚིག་དོན་གྱི་གོ་བ་དཔྱིས་ཕྱིན་པ་ཅིག(ཞིག)བྱེད་ཕྱིན། རྒྱ་སྐད་ཀྱི་སྟེང་ནས་གོ་བ་
འཚོལ་དགོས། རྒྱ་སྐད་དེ་ཡང་བྱིངས་གང་ལས་བསྒྲུབས། དེ་རྐྱེན་དང་རྣམ་དབྱེའི་ངེས་
116



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བཅས་
ཅས་ནས་མི་མང་
པས་མིང་དང་ཚིག་ཏུ་གྲུབ་ཚུལ། དེ་ལས་དོན་ཅི་ཞིག་གསལ་བར་བྱེད་སོགས་སྒྲའི་
ས་རིས་ལ་ངེས་པར་ལྟོས་པ་ཡིན། སྒྲའི་ས་རིས་མེད་ན། ངེད་རང་བོད་ཀྱི་སྐད་འདི་
མ་བཏུབ་པས་ཇི་བཞིན་མི་གོ། ཉིད་ལྟ་བུའི་ཆེན་པོ་རྣམས་ཀྱིས་དེ་སྐད་གསུངས་ན།
ཁྱེད་རང་གཅིག་པུར་མ་ཟད། ཁྱེད་ཀྱི་རྗེས་སུ་སློབ་པ་ཐམས་ཅད་ཀྱིས་གྲུབ་མཐའ་
མི་མང་པོ་ཆོས་སྤོང་ལ་སྦྱོར་བས་ད་ཕྱིས་མི་གནང་བ་ཞུ་ཞེས་བསྩལ་ཞིང་
།
གཞན་ཡང་འབེལ་གཏམ་མང་དུ་བྱུང་བ་ལ་ལན་རིགས་ཤིང་དཔྱིས་ཕྱིན་པར་བསྩལ་
བས༑ མཁྱེན་པའི་གཏིང་མ་དཔོགས་ཏེ། ཕྱིས་ཀྱང་མཁྱེན་པ་དང་གྲུབ་པའི་ཆ་མཐའ་
ཡས་ཤིང༌། ཁྱད་པར་མངོན་པར་མཁྱེན་པ་མངའ་བ་ཞིག་ཡིན་ཞེས་བསྔགས་པ་དང་
གུས་པར་མཛད་དེ། ཞུ་ཡིག་གི་འཕེན་པ་སོགས་ཀྱང་མང་དུ་གནང་ལ། རྗེ་འདིས་
ཀྱང་ཆོས་རྗེ་རབ་འབྱམས་པ་འདི་དུས་དིང་སང་གི་བསྟན་པ་འཛིན་པ་རྣམས་ཀྱི་
ནང་ནས་ཕྲིན་ལས་ཕུལ་དུ་བྱུང་བ་ཡིན་ཞེས་བསྔགས་པ་གནང་ངོ༌
། །
དེ་ནས་རིམ་གྱིས་བསམ་གྲུབ་རྩེར་ཕེབས། རིན་སྤུངས་ནས་ནང་སོ་ནོར་བཟངས་
པ་ལ་རྗེ་པཎ་ཆེན་གྱི་ཞལ་སྔ་ནས་བཅུ་གསུམ་མའི་བཀའ་སྩོལ་པའི་སྲོད་ལ་དཀྱིལ་
འཁོར་འབྲི་བ་གནང་
། སང་སྔ་བར་བཀའ་གནང་རྒྱུའི་ནམ་ལངས་གདོང་གོས་གདང་
གཡོས་པའི་རྐྱེན་གྱིས་དཀྱིལ་འཁོར་ཞིག་པ་ན། མིས་ཚོར་ན་རྟོག་པ་ཟོས་དོགས།
གཟིམས་ཆུང་སྒོ་བཅད་དེ་ཞོགས་ཇའི་རིང་རྫོགས་པར་ཕྱག་བྲིས་མཛད། དེར་ཀླུ་སྒྲུབ་
ཀྱིས་མཛད་པའི་སྨོན་ལམ་རིན་པོ་ཆེའི་འགྱུར་ཡང་གནང་ཞིང་
། སེང་གེ་རྩེ་ལ་བརྒྱུད་
དེ་ངམ་རིངས་སུ་ཕེབས་པའི་ལམ་དུ། ཉིན་མོ་ཆིབས་ཐོག་ནས་ཤ་བ་རའི་བསྟོད་པ་
སོགས་སྡེབ་སྦྱོར་གྱི་གདངས་སློབ་པ་གནང་
། ལམ་དེ་དག་ཏུ་དགེ་བའི་བཤེས་གཉེན་
མང་པོ་ལ་ཆོས་འབྲེལ་དུ་འཕགས་ཡུལ་གྱི་པཎ་གྲུབ་རྣམས་ཀྱི་གསུང་བློ་ཀ་རེ་ཙམ་
117



ལོ་པཎ་གྱི་རྣམ་ཐར་ཕྱོགས་བསྒྲིགས།
གནང་བ་རྣམས་ཇི་ལྟར་གསན་པ་དང་། སྔ་རྒོངས་གཟིམས་ཆུང་རྣམས་སུ་ཞབས་
བྱུག་དང་སྐུ་མཉེལ་ཕུལ་བའི་དུས་སོགས་སུ་གནང་བ་རྣམས་འཕྲལ་དུ་བསྒྱུར་བར་
མཛད་ནས། ཞལ་ལུང་རིན་པོ་ཆེའི་སྙིང་པོ་དམ་པའི་ཆོ་ལོ་སྒྲིགས་ཤེས(ཞེས)བྱ་བའི་
བསྟན་བཅོས་ཀྱི་ལུས་སུ་སྒྲིག་པ་གནང༌
། ངམ་རིངས་སུ་ཕེབས་པ་ན་སྙིང་པོ་བརྒྱ་པའི་
འགྲེལ་པ་ཧེ་རུ་ཀ་དེ་བས་མཛད་པ་དང༌། ཏོག་ཙེ་པའི་བདག་གི་རྣལ་འབྱོར་དང་།
ཙ་རུ(སརྦ)ཊིའི་ལས་ཐམས་ཅད་གྲུབ་པ་གསན་ཞིང་འགྱུར་ཡང་མཛད། སྦྱོར་དྲུག་གི་
མན་ངག་ཞིབ་ཚེགས་སོགས་ཀྱང་གནང་སྟེ་གསུང་ཆོས་ཤིན་ཏུ་འཕེལ་བ་ཅིག(ཞིག)
བྱུང་གསུང་།
དེ་ནས་ལོ་དེའི་དགུན་ཟླ་བ་བཅུ་གཉིས་པའི་ནང་དུ་ལྷོ་བྱང་བར་གྱི་འབྲོག་ལ་
ཐེགས་པ་ན། བླ་མའི་སྐུ་ལ་གཅེས་སྤྲས་བྱ་བའི་དགོངས་པ་ལས་གཞན་པའི་སྤྲོས་པ་
མེད་པར། པཎ་ཆེན་རིན་པོ་ཆེའི་སྐུ་ལུས་བསྟེན་པ་གནང་བ་སོགས་བྱ་དཀའ་བའི་སྤྱོད་
པས་དུས་འདའ་བཞིན་དུ་ཆུ་བར་དུ་ཕེབས། དེར་ཚོགས་ཀྱི་འཁོར་ལོ་ཅིག(ཞིག
པས༑ གནས་འདིར་ག་ཎ་ཙཀྲ་ཤིན་ཏུ་རིགས། ཁྱེད་རང་སྐལ་བ་བཟང་བ་ཡིན་
གསུང་། ནང་པར་ག་ཎ་ཙཀྲ་འབྲས་བུ་ཆེ། ཌཱ་ཀི་ནི་ཐམས་ཅད་དགའ་བ་དགའ་བྱུང་
གསུང་བ་སོགས་བཀའ་ལུང་བཟང་པོ་ཐོབ། དེ་ནས་ཚོང་དུས་གདིང་(དིང་}མར་
ཕེབས། སྔར་ནས་ཀྱང་བལ་པོར་ཞབས་ཕྱིར་འབྲངས་ཏེ་གསུང་གི་བདུད་རྩི་བཞེས་
པར་རྩོལ་བའི་དགོངས་པ་ཡོད་པས། དུས་དེར་བདག་ད་ལན་བལ་པོར་འགྲོ་བ་ཞུ་ཞུས་
པས༑ ད་ལན་ལམ་འདི་མན་ལ་འགྲོ་བ་མཚན་མ་བཟང་པོ་མེད་པས་ཕྱིར་ལོག་པ་
འཐད། སླད་ཀྱིས་བལ་པོར་བགྲོད་པའི་བར་ཆད་སེལ་ཐབས་ལ། མི་གཡོ་བླ་མེད་
ཀྱི་བསྙེན་པ
་པ་འབུམ་ཕྲག་ཉི་ཤུ་གྱིས། ངོས་ཀྱིས་འོང་བ་མ་བྱུང་བར་ངེད་ཅན་དུ་ལོ་རེ་
ཞུས་
118



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལ་མི་རེ་གཏོང་བ་དང་། ཁྱད་པར་ལོ་བདུན་སོང་བ་ན་སློབ་མ་དམ་ཚིག་པ་ཅིག
(ཞིག)ཐོང་། དེ་ལ་འོང་བར་རིགས་པའི་སྐབས་ནམ་རྙེད་པ་ན་བཀའ་གསལ་སྩོལ་
བའི་ལུང་བཟང་པོ་དང་
། ཁྱེད་ལ་འདི་ཤིས་པ་ཡིན་གསུངས་ནས་ཕག་མོ་ཤེས་རབ་
གསལ་བྱེད་ཀྱིས་རྗེ་ཉིད་ལ་དངོས་སུ་གནང་བའི་བློ་འཕེལ་བའི་མན་ངག་སྒྲུབ་ཐབས་
དང་བཅས་པ་གནང་།
གཞན་ཡང་འཕྲལ་ཡུན་དུ་བླང་དོར་འདི་ལྟར་གནང་བ་ལེགས་པའི་བཀའ་
བཀོད་མཐའ་དག་ཀྱང་ནོད་དེ། ཞབས་ལ་ཕྱག་མཛད་ནས། པཎ་ཆེན་རིན་པོ་ཆེ་
དཔོན་སློབ་འདོལ་ཁ་ལམ་ལས་བལ་པོར་ཐེགས། རྗེ་ཉིད་ཀྱིས་ཕག་ལོའི་དཔྱིད་ཆུ་བར་
དུ་རེ་ཤིག(ཞིག)སྐུ་མཚམས་གནང་སྟེ་བཞུགས་དུས་མཆོག་གི་བླ་མ་རྣམས་ལ་བཅོས་
མ་མ་ཡིན་པའི་དད་པ་འཁྲུངས་ཏེ། ཉེ་བརྒྱུད་གསོལ་འདེབས་རྒྱུ་མཚོའི་རྦ་རླབས་མ་
མགུར་དུ་བཞེངས་ཏེ། དེ་ཡང་། ཟབ་ལམ་ཉེ་བརྒྱུད་ཀྱི་གསོལ་འདེབས། དངོས་གྲུབ་
བྱིན་འབེབས་རྡོ་རྗེའི་གླུ། རྒྱ་མཚོའི་རྦ་རླབས་ཀྱི་རང་སྒྲ་ཐོག་མར་གྲགས་པ། གནས་
ཨེ་དབྱིངས་ནམ་མཁའི་ཕོ་བྲང་དུ། །ཡི་དམ་འཁོར་ལོ་བདེ་མཆོག་བདེ་བའི་སྐུ། །ཅིར་
ཡང་འཆར། དཔལ་དང་པོའི་སངས་རྒྱས་ལ་གསོལ་བ་འདེབས། །ཁྱེད་སྔར་ཀྱང་(ཡང་)
ལྷན་སྐྱེས་གདོད་མའི་གཤིས། །དེ་དུང(ད་དུང་)རང་རིག་གཉུག་མའི་ངང་
། །འདུ་
འབྲལ་མེད། དཔལ་གཉིས་སུ་མེད་པར་གསོལ་བ་འདེབས། །སྣང་སྲིད་ཆོས་སྐུར་འམ
བར་བྱིན་གྱིས་རློབས། །ཆོས་སྐུ་བདེ་ཆེན་དུ་རྟོགས་པར་བྱིན་གྱིས་རློབས། །ཐུགས་རྗེའི་
གཏེར། དཔལ་བཀའ་དྲིན་མཉམ་མེད་ལ་གསོལ་བ་འདེབས། ། ༡ གནས་ཤིང་ཀུན་
དག་པ་མཁའ་སྤྱོད་དུ། །གྲུབ་མཆོག་ཤ་བ་ར་དབང་ཕྱུག་བདེ་བའི་སྐུ། །ཅིར་ཡང་འཆར།
དཔལ་དང་པོའི་སངས་རྒྱས་ལ་གསོལ་བ་འདེབས། །ཁྱེད་སོགས། ང་འཁོར་འདས་རོ་
འཆར་
119



ལོ་པཎ་གྱི་རྣམ་ཐར་ཕྱོགས་བསྒྲིགས།
མཉམ་དུ་རྟོགས་པར་བྱིན་གྱིས་རློབས། །རོ་མཉམ་བདེ་ཆེན་དུ་འཆར་བར་བྱིན་གྱིས་
རློབས། །ཐུགས་རྗེའི་གཏེར། དཔལ་བཀའ་དྲིན་མཉམ་མེད་ལ་གསོལ་བ་འདེབས། །
༢ གནས་འོག་མིན་གོ་བི་ཙཅུ་རུ། །གྲུབ་མཆོག་ནགས་ཀྱི་རིན་པོ་ཆེ་བདེ་བའི་སྐུ། །
ཅིར་ཡང་འཆར། དཔལ་དང་པོའི་སངས་རྒྱས་ལ་གསོལ་བ་འདེབས། །༣ གནས་ཟུང་
འཇུག་ཡིད་བཟང་རྩེ་མོ་རུ། །གྲུབ་མཆོག་གཞོན་ནུའི་མཚན་ཅན་བདེ་བའི་སྐུ། །
ཅིར་ཡང་འཆར། དཔལ་དང་པོའི་སངས་རྒྱས་ལ་གསོལ་བ་འདེབས། །ཁྱོད་སོགས།
ལམ་འཁྲུལ་པ་སེལ་བར་བྱིན་གྱིས་རློབས། །འཁྲུལ་པ་ཡེ་ཤེས་སུ་འཆར་བར་བྱིན་
གྱིས་རློབས། །ཐུགས་རྗེའི་གཏེར། དཔལ་བཀའ་དྲིན་མཉམ་མེད་ལ་གསོལ་བ་འདེབས། །
༤ གནས་བདེ་གསལ་རང་རིག་ཀློང་ཡངས་སུ། །གྲུབ་མཆོག་ཀུན་དགའི་མཚན་
ཅན་བདེ་བའི་སྐུ། །ཅིར་ཡང་འཆར། དཔལ་དང་པོའི་སངས་རྒྱས་ལ་གསོལ་བ་
འདེབས། །ཁྱེད་སྔར་ཀྱང(ཡང་)ལྷན་སྐྱེས་གདོད་མའི་གཤིས། །ད་དུང་རང་རིག་
གཉུག་མའི་ངང་། །འདུ་འབྲལ་མེད། དཔལ་གཉིས་སུ་མེད་པར་གསོལ་བ་འདེབས། །
ཅིར་སྣང་རང་སེམས་སུ་རྟོགས་པར་བྱིན་གྱིས་རློབས། །རང་སེམས་རྩ་བྲལ་དུ་འཆར་
བར་བྱིན་གྱིས་རློབས། །ཐུགས་རྗེའི་གཏེར། དཔལ་བཀའ་དྲིན་མཉམ་མེད་ལ་གསོལ་
བ་འདེབས། །༥ཉེ་རྒྱུད་རྩ་བ་གྲུབ་པ་མཆོག །སྲས་གཉིས་ཡབ་དང་ཐ་དད་མེད། །
ཅེས་ཀྱང་ཤེས་པར་བྱ་སྟེ། ཐོག་མར་བྱིན་ཕེབས་པའི་གནས་ཆུ་བར་སྤྲུལ་སྐུའི་
ཕོ་བྲང་དུ་རྣལ་འབྱོར་སྤྱོད་པ་རྒྱ་མཚོའི་སྡེས་ཉམས་ཇི་ལྟ་བའི་ཡིད་ཆེས་ཀྱི་དད་པས་
གསོལ་བ་བཏབ་པའོ། །ཞེས་བྱ་བ་སྟེ། འདི་ནི་གསུང་མགུར་རྣམས་ཀྱི་ཐོག་མ་ཡིན་ནོ། །
དེ་ནས་ཕྱིར་ཕེབས་པའི་ནུབ་ཅིག་མནལ་ལམ་དུ། བདག་མོ་བ་ཡིན་ཟེར་བའི་
བུད་མེད་དཀར་མོ་ཅིག(ཞིག)བྱུང་ནས། མོ་སྟོན་ཅིག(ཞིག)ཁྲིད་དེ། དཔོན་སློབ་
120



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྣམས་ཀྱི་ལམ་བདེ་དོག་གི་མོ་འདེབས་ཤིང་འདུག་པ། མོ་སྟོན་དེས་འདི་འདྲ་འོང་
ཞེས་ལུང་བསྟན་བྱེད་ཅིང་འདུག་པ་རྣམས་ཇི་ལྟ་བ་བཞིན་བྱུང་སྟེ། ཚེ་རིངས་མས་
སྟོང་(སྡོང་)གྲོགས་བྱེད་པའི་ལྟས་ཡིན་པ་འདྲ་གསུང་
། དེ་ནས་ཕེབས་ལམ་ལ་སྟོད་ལྷོ་
ནས་ཆུ་འདུས་ཕྱོགས་ལ་བརྒྱུད་དེ། དཔལ་ལྡན་ས་སྐྱར་ཕེབས། ལྷ་ཁང་ཆེན་མོ་སྟེང་
ཤོད༑ བཞི་ཐོག །གོ་རུ{གོ་རུམ}། བླ་བྲང་ཤར་སོགས་ཀྱི་རྟེན་གསུམ་ཐམས་ཅད་
མཇལ་ནས་རིམ་གྱིས་རིན་སྤུངས་སུ་ཕེབས། དེར་ནང་སོ་དཔལ་རིན་པས་རེ་ཤིག
(ཞིག)སྐུ་ངལ་གསོ་བ་འཐད་ཅེས་ནན་ཏན་དུ་གསོལ་བ་ལ་བརྟེན་ནས། དབྱར་ཐོག་
དེར་བཞུགས། སྦྱིན་བདག་གིས་བཞེད་པ་བཞིན་དུ། པཎ་ཆེན་རིན་པོ་ཆེའི་ཕྱག་
བཞེས་ཀྱི་རྡོ་རྗེ་ཕྲེང་བའི་དཀྱིལ་འཁོར་ཚང་མ་རས་བྲིས་ལ་བཞེངས་པའི་ཐིག་དང་
།
གནས་བརྟན་བཅུ་དྲུག་གི་རས་བྲིས་གསར་དུ་བཞེངས་པའི་སྐུ་སོ་སོའི་ཞབས་སུ་
བསྟོད་པ་ཤློ་ཀ་རེའང་མཛད། དེ་དུས་བྱམས་ཆེན་ན། བོ་དོང་ཐམས་ཅད་མཁྱེན་
པའི་གསུང་རབ་དེ་ཉིད་འདུས་པ་བཞུགས་པས། སྐྱེས་བུ་དམ་པ་དེས་བསྟན་པ་ལ་
དགོངས་ནས་བསྟན་བཅོས་འདི་ཙམ་བརྩམས་འདུག་པ་འདི། བོད་དུ་འགྱུར་བའི་
རྒྱུད་འབུམ་གྱི་ཊི་ཀ་དང་ལག་ལེན་དུ་འདུག་པ་ལ། དེང་སང་གི་དགེ་བཤེས་བློ་ཆུང་
ཆུང་འདི་རྣམས་ཀྱིས་རང་གི་ཕྱོགས་ཞེན་ལ་བརྟེན་པའི་ཕྱོགས་རེ་བ་འདི་ག་མ་
གཏོགས། བསྟན་བཅོས་ཆེན་པོ་འདི་འདྲ་ལ་ལྟད་མོ་ལྟ་མཁན་ཙམ་ཡང་མི་འོང་བ་
འདི་རང་མ་ལེགས། མཆོད་ཁང་ཆུང་ངུ་རེ་བཞེངས་འདུག་པ་ལའང་ལྟད་མོ་བྱེད་ན།
འདི་ཚར་གཅིག་བལྟ་དགོས་དགོངས་ནས་རྣལ་འབྱོར་རྒྱུད་སྐོར་གྱི་པོ་ཏི་གཉིས་ཙམ་
མ་གཏོགས་ཚང་བར་གཟིགས་པ་བསྩལ་བས། དོན་མཐའ་དག་ཐུགས་སུ་བྱོན་ཏེ། དེ་
ཕྱིས་གསུང་ཆོས་གང་དུ་གནང་བའི་ཚེའང་
། དེ་ཉིད་འདུས་པ་བ་འདི་ལྟར་བཞེད་
121



ལོ་པཎ་གྱི་རྣམ་ཐར་ཕྱོགས་བསྒྲིགས།
ཅེས་ལེགས་པར་བཤད་པ་རྣམས་ལ་བསྔགས་པ་དང་དཔྱད་པ་རྒྱ་ཆེར་གནང་བ་ཡིན་
ནོ; །
ནང་སོ་དེ་ལྷག་པར་ཐུགས་དད་པས་དེའི་དགུན་བཞུགས་པར་གསོལ་ནའང་
དཔོན་ས་ཀུན་དགའ་ལེགས་པ་ལ་ཕན་པའི་ཆེད་ཀྱི། པཎ་ཆེན་རིན་པོ་ཆེའི་བཀའ་
ལུང་མང་པོ་ཡོད་པ་འགྱངས་ན་མི་ལེགས་པའི་བཀའ་གནང་བས། སླད་ཀྱིས་ཕེབས་
ནས་ རྗེས་སུ་འཛིན་པར་གསོལ་བའི་ཞུ་བ་ཕུལ་ནས་ལམ་དུ་ཞུགས་ཏེ། རིམ་གྱིས་
བྱམས་པ་གླིང་དུ་ཕེབས། རྗེ་དེས་ཆོས་ཀྱི་འཁྱོས་མ་རྣམས་ངོམས་མཛོད་གསུང་བ་ལ་
འབེལ་བའི་གཏམ་ལེགས་པར་ཕུལ་ཞིང་
། ལམ་དུ་གསན་པའི་སྙིང་པོ་བརྒྱ་པའི་འགྲེལ་
པ་སོགས་བཤུ་བའང་མཛད་དོ། །
དེ་ནས་སྣེ་གདོང་དུ་ཕེབས་ཏེ། པཎ་ཆེན་རིན་པོ་ཆེའི་བཀའ་བསྩལ་རྣམས་ཇི་
ལྟ་བ་སྙན་དུ་ཕུལ་ནས། དེའི་དགུན་བསམ་གཏན་གླིང་དུ་སྐུ་མཚམས་གནང་
། དུས་
དེ་སོགས་ཏིང་ངེ་འཛིན་ལ་རྩེ་གཅིག་ཏུ་བཞུགས་པའི་ཚེ་ན་རླུང་འགྲོ་འོང་བྱེད་པ་
ལའང་གཡེང་བའི་རྣམ་པ་འཆར་གྱི་ཡོད་གསུང་
། དེར་སློབ་དཔོན་སྟོན་པ་རིན་ཆེན་
དར་ལ་རང་བྱུང་རྡོ་རྗེའི་ཊཱི་ཀའི་སྟེང་ནས་བརྟག་གཉིས་ཀྱི་བཤད་པ་ཚར་གཅིག་
གནང་ཞིང་། ག་ཡ་དྷ་རའི་རྒྱ་དཔེའི་ངོས་ནས་རྒྱུད་ལ་འགྱུར་བཅོས་ཀྱི་མཚན་དང༌
།
ཤེར་ཕྱིན་ཉེར་ལྔ་པ། ཤེར་ཕྱིན་དགུ་པ་དེ་བཞིན་གཤེགས་པ་ཐམས་ཅད་ཀྱི་བསྟོད་པ།
གླུའི་བློས་མཛད་པ་རྣམས་ཀྱི་འགྱུར་ཡང་མཛད།
དེ་ནས་བྱི་བ་ལོ་ཟླ་བ་གཉིས་པའི་ནང་ནས་མི་གཡོ་བླ་མེད་ཀྱི་སྒྲུབ་ཐབས་
བདུད་ཐམས་ཅད་ལས་རྣམ་པར་རྒྱལ་བ་དངོས་གྲུབ་ཀྱི་དགའ་སྟོན་དང་
། དཀྱིལ་
འཁོར་གྱི་ཆོ་ག་དེ་ཁོ་ན་ཉིད་གསལ་བ་མ་ཧཱ་སུ་ཁ་བཛྲ་གྱི་འགྲེལ་པའི་ལུགས་ལ་པཎ་
122



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཆེན་གྱི་ཕྱག་བཞེས་གྱིས(ཀྱིས)བརྒྱན་པ་དང་
། འཇམ་དཔལ་སྒྱུ་འཕྲུལ་དྲ་བའི་དཀྱིལ་
མཆོག(ཆོག)སློབ་མ་དགའ་བསྐྱེད་ཅེས་བྱ་བའི་རྩོམ་པ་གནང་། དེའི་རྗེས་སུ་བྲག་
ནག་ཏུ་ཐེགས་ཏེ། བླ་མ་རྡོར་རྒྱལ་བ་ལ་བྲག་ནག་པ་རང་གི་ཆོས་སྐོར་རྣམས་ཀྱི་བཀའ་
ལུང་བཤད་པ་རྣམས་དང་། ཁམས་པ་སོགས་གྲྭ་པ་ལྔ་བཅུ་ཙམ་ལ་འཇམ་དཔལ་སྒྱུ་
འཕྲུལ་དྲ་བའི་བཀའ་རྗེ་ཉིད་ཀྱིས་མཛད་པའི་ཡིག་ཆའི་སྟེང་ནས་གནང་ཞིང་
། བྲག
ནག་པ་རང་གི་ལག་ལེན་སྐོར་ཡང་ཆོས་རྗེ་གོང་མའི་ཕྱག་བཞེས་ཇི་ལྟ་བ་བཞིན་
འཁྲིད་པར་མཛད་དེ། གདན་སའི་ཁུར་མ་བཞེས་ཀྱང་གདན་ས་བ་ལས་ལྷག་པའི་ཆོས་
འཇིག་རྟེན་གཉིས་ཀའི་བཀའ་དྲིང་(དྲིན)མཛད་པ་ཡིན་ནོ། །
གཞན་ཡང་བརྟག་གཉིས་ཀྱི་བཤད་པ་རྒྱས་པ། གཞུང་ལ་མ་བཀྲིས་པའི་འབུལ
(འདུལ)བའི་གཞི་བཅུ་བདུན་གྱི་བཤད་པ། རྗེས་གནང་ཕྲན་མང་པོ་དང༌
། ལུང་
མང་པོ་ཡང་གནང༌། གཙོ་བོར་ཉིན་མཚན་ཐམས་ཅད་དུ་གཟིགས་རྟོག་གིས་དུས་
འདའ་བར་མཛད། དེ་རྗེས་ཁྲིམས་ཁང་གླིང་དུ་རྗེ་ཉིད་དཔོན་སློབ་ཀྱིས་འཇམ་དཔལ་
སྒྱུ་དྲྭ་དང་། བླ་མ་བྲག་ནག་པ་དཔོན་སློབ་རྣམས་ཀྱིས་ཁམས་གསུམ་རྣམ་རྒྱལ། ཆོས་
དབྱིངས་གསུང་དབང་
། རྡོར་དབྱིངས་སོགས་ཀྱི་སྒྲུབ་མཆོད་ཆེན་པོ་གནང་
། དེའི་
སྟོན་འཆིམས་ཕུར་ཕེབས་ཏེ་སྤྱི་བོའི་ཕུག་པར་བཙུན་པ་རྒྱལ་མཆོག་དབྱངས་ཀྱིས་རྟ་
མགྲིན་གྱི་སྒྲུབ་པ་གནང་བའི་དཀྱིལ་འཁོར་སྟེགས་བུ་ལ་ཞིག་གསོས་དང༌
། དེར་ལྷ་
བཞིའི་དཀྱིལ་འཁོར་བཞེངས་ཏེ། ཉིད་ཀྱི་གཅུང་པོས་གཙོས་པའི་དབང་མི་བདུན་
ཙམ་ལ་དབང་རྫོགས་པར་གནང་ཞིང་མཁར་སེར་པོར་སྐུ་མཚམས་གནང་ནས།
ཞབས་འབྲིང་བ་དག་ལ་རྩ་ལྟུང་བཅུ་བཞིའི་བཤད་པ་རྩལ(བསྩལ)ཞིང་
། ཀྱེ་རྡོར་མེ་
ཏི་ལུགས་ཀྱི་སྒྲུབ་ཐབས་དང་། ཕག་མོའི་ཡིག་ཆ་མདོར་བསྡུས་པ་ཞིག་ཀྱང་རྩོམ་པ་
123



ལོ་པཎ་གྱི་རྣམ་ཐར་ཕྱོགས་བསྒྲིགས།
གནང་སྟེ། དུར་ཁྲོད་དུ་ཐེགས་ནས། བུ་ཆུང་གི་རོ་བསྐྱལ་མ་ཐག་ཅིག་འདུག་པའི་
སྙིང་གར་གཏོར་མ་བཞག་སྟེ་ཚོགས་མཆོད་དང་གཏོར་མ་མཛད། དེ་དུས་བཀྲ་ཤིས་
གླིང་པའི་ཨ་མས་ཕག་མོའི་རག་སྐུ་ཤིན་ཏུ་མཚར་བ་ཁྱུད(མཁྱུད)གང་བ་ཅིག
(ཞིག)འབུལ་དུ་བྱུང་བ་དང་ལྷན་ཅིག །དངོས་གྲུབ་ཀྱི་ལྟས་ངོ་མཚར་བ་མང་དུ་
བྱུང་གསུང་
། དེ་རྗེས་ཁྲིམས་ཁང་གླིང་དུ་ཕེབས་ཏེ། ཁྲིམས་ཁང་གླིང་གི་རྟེན་གཙོའི་
གཡས་གཡོན་དུ་རྗེ་ཉིད་ཀྱི་ཡབ་རྗེའི་གདུང་ཚ་བཞུགས་པའི་གསེར་འབུམ་གཉིས་
དང་༑ མཁན་ཆེན་ཞི་བ་འཚོ། སློབ་དཔོན་པདྨའི་སྐུ་རྣམས་བཞེངས། སྐུ་སྙིང་(རྙིང་)
པ་རྣམས་ལ་ཞིག་གསོས། རི་མོ་ཤིང་རྩི་དང་བཅས་པ་བསྒྲུབས་ཏེ། རབ་ཏུ་གནས་
པའང་གནང་། དུས་དེར་པཎ་ཆེན་རིན་པོ་ཆེས་མཛད་པའི་ཐུབ་པའི་བསྟོད་པ་བཅུ་པ།
ཏོ་ཊ་ཀའི་སྡེབ་སྦྱོར་གྱིས་བཅིངས་པ་ལ་འགྱུར་མཛད། དེ་དང་ལྷན་དུ་དམ་པ་འདི་
ཉིད་ཀྱིས་ཐུབ་དབང་ལ་བསྟོད་པ་མཛད་པ་གཉིས་བསམ་ཡས་དབུ་རྩེའི་བར་ཁང་
གི་ངོས་ལ་སྦྱོར་བ་གནང་ཡོད་པ། ཆོས་རྗེ་བཀྲས་རྣམ་པ་དཔོན་སློབ་ཆོས་བར་ལ་
ཕེབས་དུས་གཟིགས་ནས། རྗེ་འདིས་མཛད་པའི་བསྟོད་པ་སྙན་ངག་གི་ཕྲེང་བར་
སྦྲེལ་བས་ཐུགས་ཕྲོགས་ཏེ། དིང་སང་སྐྱེས་བུ་བློ་ཅན་འདི་སྐུ་ན་གཞོན་པ་བསྟོད་
པར་སྔས་འོང་བ་མ་གཏོགས། ཁོང་པའི་རྩོམ་པ་འདི་ལྟ་བུ་ད་ལྟའི་མཁས་པ་རྣམས་
ཀྱིས་རྩོམ་ཤེས་པ་ལྟ་ཞོག །གོ་བ་ཙམ་ཡང་མི་སྣང་ཞེས་བསྔགས་པར་མཛད་དོ། །
དེ་ནས་སྣེ་གདོང་རྩེར་ཕེབས། ཞལ་སྔ་ནས་དང་སློབ་དཔོན་ཡེ་ཤེས་རྒྱ་མཚོ་བ་
ལ་དུས་ཀྱི་འཁོར་ལོ་ལ་སོགས་པའི་དབང་མང་དུ་གསན། མེ་མོ་གླང་གི་ལོའི་སོས། རྗེ་
འགོས་ཀྱི་ཞལ་སྔ་ནས་ཀྱི་ཞི་བྱེད་ཀྱི་སྒྲུབ་པའི་དམ་བཅའ་ཟླ་བ་དྲུག་གནང་བ་ཐོན་
མཚམས་སུ་རྗེ་འདིས་སྐུ་དྲུང་དུ་ཐེགས་པ་ན། རྗེ་འགོས་ཀྱི་ཞལ་ནས། ད་ལན་གྱི་སྒྲུབ་
124



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པ་དེས་འཛིན་པ་རང་བཞིན་མེད་པར་རྟོགས་བྱུང་དེ(སྟེ)། མཐར་ཐུག་རྟོགས་པ་
ལའང་སྟོང་གཟུགས་འཆར་བར་འདུག་ལྟོས་དང་གསུང་བ་ན། རྗེ་འདིས་གཟིགས་པས།
རྗེ་འགོས་ཀྱི་སྤྱན་གཉིས་པོའི་མདུན་ན་དུ་བ་རེ་ཁྱིལ་ལི་ལི་འདུག །དེ་ལས་དུ་བ་དེ་རྒྱ་
ཇེ་ཆེ་ཇེ་ཆེར་སོང་ནས་མཐར་ནམ་མཁའ་དང་མཉམ་པར་སོང་བའི་དཀྱིལ་དུ་སྟོང་
གཟུགས་ཀྱི་སྣང་བ་རབ་འབྱམས་མཐོང་བ་ཅིག(ཞིག)བྱུང་གསུང་
། དམ་པ་འདི་ནི་
དཔལ་ལྡན་བླ་མ་མཆོག་རྣམས་ལ་ཕྱི་ནང་གང་གི་སྒོ་ནས་ཀྱང་ཞབས་ཏོག་གཡོ་མེད་
པར་མཛད་ཅིང་། དམ་ཚིག་རྣམ་པར་དག་པའི་མཐུས་ཐད་དུའང་འགྲོ་བ་ཞིག
འོང་སྟེ། རྗེ་འགོས་གསོལ་ཤ་དམར་པོའི་རིགས་ཅུང་ཟད་བཞེས་པ་ཙམ་གྱིས་སྐུ་འཁྲུ་
བའི་མཉེལ་གཞི་ཡོད་པ་ཅིག(ཞིག)བྱུང་བ། རྗེ་འདིས་སྐུ་རིམ་མང་དུ་བསྒྲུབས་ཤིང་།
བརྟན་བཞུགས་སོགས་འབུལ་བ་གནང་བའི་ནུབ་ཅིག་མནལ་ལམ་དུ། གཙུག་ལག་
ཁང་ཆེན་པོ་ཁྲ་མ་དམར་སང་ངེ་བ་ཡོད་པ་ཅིག(ཞིག)ན། འགོས་ལོ་ཙ་བ་ཆེན་པོ་
བཞུགས་འདུག་པས། སྐུ་མདུན་དུ་ཐེགས་པ་ན། རྗེ་དེ་ཉིད་ཆེ་མཆོག་སྐུ་མདོག་སྨུག་
པོ་ཐོག་ཚད་གསུམ་ཙམ་གྱི་སྐུ་བོངས་ཆེ་བ་གཅིག་ཏུ་གྱུར་ནས་འདུག་པ་ལ། དེ་ཉིད་
ལ་ཚོགས་ཀྱི་གཙོ་བོར་གསོལ་ཏེ་ཚོགས་འཁོར་རྒྱ་ཆེར་ཞུས་པ་ཅིག(ཞིག)བྱུང་བས།
ཚོགས་འཁོར་ཅིག(ཞིག)ཞུས་ན་སྐུ་རིམ་དུ་འགྱུར་བར་དགོངས་ཏེ། སང་དེ་བདག་
ཚོགས་འཁོར་ཅིག(ཞིག)ཞུ་བ་ལ་འོང་བ་ཡིན་ཞེས་ཞུ་བ་བཏང་བས། དེ་ལེགས། སློབ་
མ་དམ་ཚིག་ཅན་གྱིས་ཚོགས་འཁོར་ཞུས་ན་ཉི་མ་རེ་ལ་ལན་རེ་བྱུང་ཡང་འགལ་བ་
མེད་ཅེས་གསུང་བ་ཕེབས་ཏེ། དེ་རྒོངས་རང་ཚོགས་འཁོར་ཞུས་པས་སྔར་གསོལ་ཤ་
དམར་པོ་ཅུང་ཟད་རེ་བཞེས་ནའང་སྐུ་འཁྲུ་བ་ཡིན་པ་ལ། དེ་རྒོངས་རྐང་གཟུག་
གཅིག་ཙམ་བཞེས་པ་གནང་སོང་སྟེ། སྐུ་འཁྲུ་བའང་ཆད་ཅིང་མགྱོགས་པར་དྭངས་
125



ལོ་པཎ་གྱི་རྣམ་ཐར་ཕྱོགས་བསྒྲིགས།
འདུག །གསུང་ཡང་ལན་གཅིག་སྐུ་ཁམས་འཛག་པའི་རྐྱེན་གྱིས་རྒྱུན་རིང་བར་བསྙེལ་
འདུག་པ་ལ། དམ་པ་འདིས་སྨན་བུར་སྦྱར་བ་མང་དུ་ཕུལ་བ་བཞེས་པས། དེ་ཕྱིན་
གེགས་དེ་ལས་གྲོལ་ནས་སྐུ་ཁམས་ཤིན་ཏུ་བདེ་བར་བྱུང་འདུག་གསུང་
། ལོ་དེའི་
དབྱར་ཡིད་བཟང་རྩེར་རྗེ་འགོས་ཀྱི་དྲུང་དུ་ཞལ་སྔ་ནས་དང་དཔོན་སློབ་ལྷན་ཅིག་
ཕུར་པ་ལྷ་ཁྲའི་དབང་དྲག་པོ་སྒྲོལ་དབང་གི་རྗེས་གནང་དང་བཅས་པ་གསན།
སྐབས་དེ་རྣམས་སུ་བསྟན་འགྱུར་གྱི་གཟིགས་རྟོག་གནང་བ་ན། ཉིན་མོ་ཐུགས་ལོང་
ཆེར་མ་བྱུང་བས་ཕལ་ཆེར་མཚན་མོ་མར་མེ་ཁོ་ན་ལ་གཟིགས་རྟོག་མཛད། བཟོ་རིག་
པ་ལ་ནན་ཏན་བྱེད་པ་དག་གིས་བསྐུལ་ནས། སྐུ་གཟུགས་ཀྱི་ཕྱག་ཚད་ཀྱི་བསྟན་
བཅོས་དུས་ཀྱི་འཁོར་ལོ་དང་སྡོམ་འབྱུང་ལ་གཞི་བྱས། དེ་ལ་ལོག་རྟོག་དང་དོན་
གཞན་དུ་སེམས་པའི་མཐའ་བསལ། འཐད་པ་བསྒྲུབས། གཞུང་གི་བཤད་ཚོད་ལས་
མངོན་སུམ་གྱིས་མཐོང་བའི་དབྲི་བསྣན་དགོས་པ་གསལ་བ་དང་བཅས་པའི་ཐུགས་
རྩོམ་གནང་། དེའི་སྟོན་འཆད་པ་སྟེངས་སུ་སྐུ་མཚམས་ལ་བཞུགས་ཐོག །བདག་པོ་
ཆེན་པོའི་ཡབ་ཆེ་ས་གཤེགས། དེ་འཕྲལ་དུ་རྫོང་ཇི་བྱང་ཁ་བ་ངོ་ལོག་པ་སོགས་དུས་
གཟིངས་ཀྱི(ཟིང་གི)གཡོས་ཆེན་པོ་ཤར་བ་ན། ཞལ་སྔ་ནས་རྩེར་བཞུགས་ཡོད་པའི་
བཀའ་ཕེབས་པས་སྣེ་གདོང་རྩེར་ཐེགས་ནས། བདག་པོ་དང་ལས་སྣ་བ་རྣམས་ལ་
སྙན་བསྐུལ་ཏེ། ཆེ་སའི་དགོངས་རྫོགས་སྒྲུབ་པའི་བདག་རྐྱེན་གནང་བས། དུས་དེར་
དགོངས་རྫོགས་འདི་འདྲའི་བཟང་པོ་ཐོངས་པ་ཞེས་ཐམས་ཅད་ཀྱིས་ཡ་མཚན་དུ་ལྟ་
ཞིང་༑ ཐུགས་སྟོབས་ཆེ་བའི་ཕུལ་དུ་གྱུར།
དེ་ནས་སྟག་ལོའི་དུས་གཟིངས(ཟིང་)ཆེན་པོས་མི་མང་པོ་སྡུག་བསྔལ་བར་
འགྱུར་བ་ཐུགས་ཀྱིས་མ་བཟོད་པ་དང་། དཔོན་ས་ཀུན་དགའ་ལེགས་པ་དམ་པ་
126



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འདིའི་གམ་དུ་བྱོན་ཏེ། དུས་ཀྱི་འགྱུར་བ་དང་འཁོར་བ་ལ་སྙིང་ནས་སྐྱོ་བ་སྐྱེས། ཇི་
ལྟར་འཐད་ཅེས་སྤྱན་ཆབ་བསིལ་བ་ལ། གསུང་དེ་ཐུགས་ཐག་པ་ནས་ཡིན་ན། དཔལ་
ལྡན་བླ་མ་ལྟར་ཉིད་རང་རྒྱལ་ཁམས་ཆོས་རྗེ་མཛད། སྣེ་གདོང་དཔོན་ས་སྤྱན་སྔ་ལ་
གཏད་པ་དྲག །དེ་མ་བྱས་ན། ཁྱེད་འཇིག་རྟེན་མི་ནུས་ལ་བློས་མི་ཐེངས་པ་འདིས།
དབང་གང་འདུག་མི་ལ་གཏད། གཡོག་རིགས་དྲག་པ་རྣམས་དགྲར་ལངས། ཁྱེད་རང་
དབྱུག་པ་ལ་རྟ་བྱས་གཅེར་བུར་བརྒྱུག་དགོས་པ་ཅིག(ཞིག)འོང་ཐག་ཆོད་པས། འདི་
ལ་ཐུགས་ཐག་བཅད་པ་འཐད་གསུང་པའི་བཀའ་གྲོས་བཟང་པོ་བཏོན། དུས་གཟིངས་
(ཟིང་)ཞི་བ་སོགས་དོན་རྒྱ་ཆེན་པོ་ལ་དགོངས་ནས། གོང་མ་གྲགས་པ་འབྱུང་གནས་
དང་ཆེ་ས་གཉིས་ཀྱི་ནང་རྟེན་བཞེངས་རྒྱུའི་རྒྱུ་ཆས་སོགས་ཙམ་ཡོད་པས་འདི་གཉིས་
བཞེངས་པ་དྲག་པ་དང་འདུག་དགོངས་པ་དང་དུས་མཚུངས་སུ། པཎ་ཆེན་རིན་པོ་
ཆེས་ཁྱོད་ལ་གཏད་ནས་བརྫངས་པ་ཡིན་ཟེར་བལ་པོ་ལྷ་བཟོ་ཛ་ཡེ་རཱ་ཛ་དཔོན་སློབ་
འགའ་ཤས་སླེབ་བྱུང་བས། རྟེན་འབྲེལ་ཀྱང་(ཡང་)འགྲིག་དགོངས་ནས་རྟེན་བཞེངས་
པར་ཐུགས་ཐག་བཅད་དུས། ཞལ་སྔ་ནས་རྗེ་འདི་ལ་ལྷག་པར་ཐུགས་བརྩེ་བས། དངོས་
སུ་ད་ལྟའི་དུས་འདི་འདྲར་རྟེན་བཞེངས་མི་འགྲུབ་པས་བཤོལ་བ་འཐད་གསུང་
ནའང་། དོན་ལ་འདིས་ཁས་བླངས་ཚར་ཕྱིན་མ་གྲུབ་ན་མི་འོང་དགོངས་ནས། འགྲུབ་
པའི་ཐབས་དང་ཐུགས་དམ་སྐུ་རིམ་ཡང་དག་མཛད་འདུག་ཅིང་
། དམ་པ་འདིས
། ད་
ནི་རྟེན་འདི་གཉིས་མ་གྲུབ་པར་གནས་འདི་ལས་ཞག་ཏུ་ལོངས་པར་གཞན་དུ་མི་
ཐེགས་པའི་ཐུགས་དམ་བཅས
། བལ་པོ་དང་། འབྲི་ཁུང་བའི་ལྷ་བཟོ་དག་གིས། རྗེ་
བཙུན་བྱམས་པ་དང་
། དོན་ཡོད་གྲུབ་པའི་སྐུ་རྒྱབ་མཐོ་ཉི་ཤུ་རྩ་གཉིས་རེའི་རུས་ཤིང་
འཛུགས་པ་དང་། རྩེས་ཐང་དུ་མཆོད་ཁང་ཆེན་པོའི་རི་མོ་ཤིང་རྩི་གཏོང་བ། ཉང་
127



ལོ་པཎ་གྱི་རྣམ་ཐར་ཕྱོགས་བསྒྲིགས།
པོ་གྲུའི་ཤན་རྣམས་ཀྱི(ཀྱིས)བཟོ་ར་དུས་གཅིག་ལ་གཙུགས(བཙུགས)པའི་ཤོམས་
རྣམས་ལེགས་པར་འགྲིག །
རྗེ་འགོས་ཀྱི་དྲུང་དུའང་ཐུགས་དམ་གྱི་སྐྱབས་སུ་འཇུག་པ་ཞུས་ཤིང་
། ཆོས་རྗེ་
ནམ་པ་དཔོན་སློབ་རྣམས་མཚོ་རྒྱལ་གླིང་དུ་གཟུངས་གཞུགས་བསག་པ་དང་རབ་
གནས་སྒྲུབ་པ་གནང་དུ་བཅུག །དམ་པ་འདིས་སྦྱིན་བདག །བཀོད་པ། ལག་དཔོན་
སོགས་ཀྱི་ཁུར་ཆེན་པོ་བཞེས་ཏེ། ཉིན་རེ་བཞིན་བཟོ་རྒྱུ་སོགས་ལ་རབ་གནས་མ་ཆག་
པ་དང་། རྩེས་ཐང་དུ་སྐོར་རེ་ཕེབས་ཏེ་བཀའ་བཀོད་ལེགས་པར་གནང་། དེ་དུས་
ཞལ་སྔ་ནས་ལ་དཔོན་སས་ཕུལ་བའི་གསེར་གྱི་ཐམ་ཁ་ཡོད་པ་རྗེ་འདིའི་ཕྱག་ཏུ་
གནང་སྟེ། ཁྱེད་བསོད་ནམས་ཅན་རང་ཡིན་པས་རྟེན་བཞེངས་ལེགས་པོ་ཅིག(ཞིག) )
འོང་བ་འདུག །ཁྱེད་ཀྱིས་དོ་དམ་བྱས། གོང་ནས་གྲགས་པ་འབྱུང་གནས་པས་ནང་
རྟེན་ཅིག(ཞིག)མྱོང་ཕྱིན་འདི་བས་འགྲོ་ས་བཟང་བ་མི་འོང་བས། འདི་ཁྱེད་ལ་གཏོད་
པ་ཡིན་གསུང་
། ཐམ་ཁ་དེ་ལ་གསེར་ཞོ་ལྔ་བརྒྱ་བྱུང་བས། ངས་ལྷ་ཅི་ལ་མི་འགྲུབ་
དགོངས་པ་བྱུང་གསུང་ཞིང་
། དུས་དེར་བལ་པོར་པཎ་ཆེན་རིན་པོ་ཆེའི་ཞབས་དྲུང་
དུ་བཏང་བའི་ཕོ་ཉ་བ་འཁོར་བ་ལ། ཚོགས་བདག་གི་བསྟོད་པ(ཞིག)ཅིག་ཐུགས་
རྩོམ་གནང་སྟེ། དེར་རྟེན་བཞེངས་ཀྱི་ཡོད་འདུག་པ། ཡོ་བྱད་ཀྱིས་ནམ་འཐོག་པ་སྲིད་
ན༑ གཏོར་མ་རྒྱན་ལྡན་ཤོམས་ལ། བསྟོད་པ་འདི་བཏོན་པས་འབད་མེད་འོང་བ་
ཡིན་གསུང་བ་ཕེབས། དེ་ཁ་བཞིན་ཡོ་བྱད་གང་དགོས་པ་བྱུང་དུས་བཀའ་བཞིན་བྱས་
པས་བདེ་བླག་ཏུ་གྲུབ་པ་ཡིན་གསུང་
།
སྐབས་དེར་གནམ་འདེགས་ཤོར་བ་དཔོན་སའི་དབུ་ལ་འཕོགས་གྲབས་བྱུང་
བ༑ དཔོན་ས་རྗེ་ཉིད་ཀྱིས་བསྐྱབས་པས་དབུ་ལ་ཕོག་ནས་རྨ་འགྲམས་དུམ་ཅིག
128



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
(ཞིག)བྱུང་བ། འཕྲལ་དུ་བཅོས་སོགས་མ་གནང་བས། ཇེ་ཞིག་ནས་རྣག་གཏིགས་
ཏེ་རྩེས་ཐང་དུ་ཕེབས། རེ་ཤིག(ཞིག)བསྙེལ་ནས། དེ་ནུབ་དེར་བཞུགས་དགོས་བྱུང་
བའི་མནལ་ལམ་དུ། རྟེན་བཞེངས་འཕྲོའི་བྱམས་པའི་དབུ་དེ་རྗེ་ཉིད་ཀྱི་སྐུ་པང་ན་
བྱས༑ དེའི་ནང་ན་ཡར་དབྱུག་པ་ཚིགས་པ་ཉི་ཤུ་རྩ་གཅིག་ཡོད་པ་ཞིག་རྐེད་པ་ཆག།
ལ་ཁད་འདུག །དེར་མི་དཀར་པོ་ཅིག(ཞིག)བྱུང་ནས། རྐེད་པ་འདིར་ཆག་ཉེན་ཆེ་
བ་རང་ཅིག(ཞིག)བྱུང་ནའང་
། ད་ནི་ཞག་བདུན་ན་རྐྱེན་ལས་གྲོལ་བ་འདུག་ཟེ
(ཟེར)བ་ཅིག(ཞིག)བྱུང་། དེ་བཞིན་དུ་ཞག་བདུན་ན་སྐུ་ཁམས་དྭངས། དེ་ནས་
རྟེན་བཞེངས་རྣམས་གྲུབ་སྟེ། རྩེས་ཐང་དུ་རྟེན་རྣམས་གདན་འདྲེན་པར་བཞེད་ནས།
ཚོགས་སྡེ་བཞི་དང་
། རྩེས་ཐང་གི་དགེ་འདུན་རྣམས་ཀྱིས་སེར་ཕྲེང་དང་རོལ་ཆས་
སུ་བསུ་བའི་བཀོད་པ་དང་། ཡར་ཀླུངས་ཀྱི་སྐྱ་སེར་ཕལ་མོ་ཆེ་ཚོགས་པ་ལ། རྟེན་
གཉིས་པོ་འོལ་སྒྲིགས་ཙམ་དར་ཟབ་སོགས་ཀྱིས་སྤྲས་ཏེ་འདོ་ལི་ལ་སྤྱན་དྲངས་ནས།
སྣེ་གདོང་གི་བྱང་སྒོ་གདོང་དུ་ཕེབས་པ་དང་ལྷན་ཅིག །སྣེ་གདོང་གི་རྩེ་ལ་ཉི་མ་ཤར་
བ་དང་། གཙང་པོ་རྒྱས་ནས་ཆུའི་གནོད་པས་འཇིགས་པ་ལ་དེ་མ་ཐག་ཆུ་རང་བབས་
སུ་བྱང་ཁ་ལ་ལོག་པ་དུས་མཉམ་དུ་བྱུང་བས། སྐྱེ་བོ་ཐམས་ཅད་རྟེན་གཉིས་པོའི་ཞལ་
རས་མཐོང་བའི་དད་པ་དང་། ཆུའི་གནོད་པ་ཞི་བའི་དགའ་བ་ལྷན་ཅིག་སྐྱེས་ཏེ། ཨ་
ལི་ཞེས་སྐད་ཆེན་པོ་སྒྲོགས་ཤིང་
། ཆུ་ལོག་སོང་བྱས་ཟེར་ཞིང་འཁྲབ་པ་སོགས། དུས་
དེར་འཚོགས་པའི་སྐྱེ་བོ་དེ་རྙེད(སྙེད)ཅིག་སངས་རྒྱས་ལ་དམིགས་པའི་དད་པ་དང་
དགའ་བས་སེམས་ལ་སྡུག་བསྔལ་མེད་པར་བྱས་པ་ཡིན་གསུང་
། རྟེན་དེ་གཉིས་རྩེས་
ཐང་གི་གཙང་ཁང་དུ་ཕེབས་ནས། རྟེན་གསུམ་བྱིན་རླབས་ཅན་སོགས་གཟུངས་
གཞུགས་རྣམས་སོ་སོར་སྒྲིགས(བསྒྲིགས)ཏེ། གཡས་གཡོན་དུ་ལག་རྒྱ་གྲངས་བྱས་པ་
129



ལོ་པཎ་གྱི་རྣམ་ཐར་ཕྱོགས་བསྒྲིགས།
ལས༑ བྱམས་པའི་གཟུངས་གཞུགས་རྣམས་རྗེ་ཉིད་དང་
། དོན་གྲུབ་ཀྱི་རྗེ་ནམ་པས་
འབུལ་བ་མཛད་དེ། དེ་ཉིན་ནས་མཚན་གང་དེ་ཕུལ་བས་གཟུངས་གཞུགས་ཚར་
ནས་རོལ་མོ་བཏང་བ་དང་ནམ་ལངས་པ་དུས་མཉམ་དུ་བྱུང་གསུང་།
དེ་ནས་རབ་གནས་ཐ་སྙད་ཀྱི་ཚུལ་ལ་དཔོན་ས་གདན་དྲངས་ཏེ་མཛད་པ་
དང་༑ དོན་གྱི་རབ་གནས་རྗེ་འགོས་ཀྱི་ཞབས་ཕྱིར་རྗེ་ཉིད་ཀྱིས་གནང་ནས་མཛད།
རབ་སྟོན་རྩེས་ཐང་ཚོགས་ལ་བཞི་ནམ་འགྱེད་བཟང་པོ་དང་། ཙཱ་རུའི་སྟོན་མོས་ཁྲོམ་
ལ་ཁྱབ་པར་གཏོར་བས། ཐམས་ཅད་ཀྱང་ཁྲོ་འཁོན་མེད་པར་ཙཱ་རུའི་བཟའ་བཅའ་
རྣམས་ཐོབ་འདོད་ཀྱིས་བཞད་ཆ་ཆེན་པོ་དིང་དིང་བ་བྱུང་སྟེ། རྟེན་འབྲེལ་ལེགས་
པ་དང༌། མེ་ཏོག་འཐོར་བའི་དུས་སུ་ལྷ་རྣམས་ཀྱིས་ཀྱང་མེ་ཏོག་གི་ཆར་ཆེན་པོ་
ཐམས་ཅད་ལ་མཐུན་སྣང་བ་ཕབ་པ་སོགས་རབ་གནས་ཤིན་ཏུ་ལེགས། རྗེ་འགོས་ཀྱི་
ཞལ་ནས་ཀྱང་། རབ་གནས་ལེགས་ཀྱང་ལེགས་བྱུང་སྟེ། ལེགས་པོ་འོང་ཡང་ལོས་ཡོང་།
ཉིད་ཀྱི་རྟེན་བྱིན་རླབས་ཅན་དང་གསུང་རབ་མང་པོ་ཕུང་པོ་གཉིས་སུ་སྤུངས་
པ་ཡིན་པ་ལ་གསུང་
། དེ་དུས་སྐྱ་སེར་གྱི་ཁྲོམ་ས་ཕྱོགས་དེ་ཐམས་ཅད་གང་བ་དང་
།
ཁྱད་པར་རྩེས་ཐང་གི་ཚོགས་ལ་བདག་གིས་མཛུབ་རིས་བྱས་པ་ཙམ་གྱིས་ཁྲོམ་དང་
ཚོགས་པ་ཐམས་ཅད་ཐུགས་ཡུལ་རྣམས་ན་མི་འཆམ{འཚམ}པ་མེད་པར་བསྐྱོད་
ནུས་ཤིང་
། གང་བསྒོ་བ་མཛད་འདུག་སྟེ། རང་འཁྲིས་མེད་པའི་དགེ་བའི་ལས་ཆེན་པོ་
ལྷག་བསམ་གྱི་སྟོབས་ཀྱིས་ཀུན་ནས་བསླང་བ་ལ་གཟི་བྱིན་ཆེན་པོ་ཡོད་འདུག་ཅེས་
གསུང་ཞིང་
། ཕྱིས་ཀྱང་། ན་ནིང་ནས་དུས་གཟིངས(ཟིང་)དེ་ཙམ་ཞིག་བྱུང༌
། སུས་
རྩོམ་པ་བྱས་ཀྱང་ཆོས་སྡེ་ངོ་བོ་རང་ལ་ད་བར་ཞིག་རལ་མེད་ཙམ་འདི་བདག་གི་
རྟེན་གཉིས་པོ་འདིའི་བྱིན་རླབས་ཡིན་བསམ་ཡོད་གསུང་། རྟེན་གཉིས། ཁྲི་རྒྱབ་
130



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གནྡྷོ་ལ། རི་མོ་ཤིང་རྩི་སོགས་ཟླ་བ་བརྒྱད་ཀྱི་ཁོངས་སུ་གྲུབ་པར་མཛད་དེ། དེ་ལྟ་
ན་དམ་པ་འདི་རྩ་བའི་གྲྭ་ས་རྩེས་ཐང་ཡིན་པ་ཙམ་མ་གཏོགས་ཚོགས་སུ་རྙེད་པ་
དང་༑ སྤྱིའི་འདུ་བ་ལ་བརྟེན་པའི་ཆ་ཅུང་ཟད་ཙམ་ཡང་བཞེས་པར་མི་མཛད་ཀྱང་
།
གཙུག་ལག་ཁང་གི་འཛིན་ཚུགས་སོགས་གྲྭ་ས་འདི་ལ་བཀའ་དྲིན་རྗེ་འདི་ཉིད་ལས་
ཆེ་བ་མ་བྱུང་བར་སྣང་། དེ་ནས་བལ་པོ་ལྷ་བཟོ་བ་རྣམས་ལ་ལྷ་ཆེན་གྱི་སྐུ་ལ་གསེར་
གང་སོང་གི་སུམ་ཆ་གསེར་དང་
། སུམ་གཉིས་གོས་དར་དུ་དུས་གཅིག་ལ་གནང་
བས༑ བལ་པོ་རྣམས་ཧ་ལས་ཏེ་རྗེ་འདིའི་ཞབས་སྤྱི་བོར་བླངས་ནས། བླ་མ་ཁྱེད་
བཟང་བ་རང་ཡིན་ཟེར་ཏེ་མགུ་བར་མཛད་ཅིང་། སྔར་ཞལ་སྔ་ནས་གསེར་གནང་
པོས་ལྷ་ཆེན་གཉིས་ཀྱི་སྐུ་གསེར་ལོངས་ལྷག་གང་བྱུང་དཔོན་སར་ཕུལ་ཏེ། ལྷ་ཆེན་
འདི་ཙམ་བསྒྲུབས་ནས། ང་མིན་པ་ཅིགངཞིག)ཡིན་ན་གསེར་ལྷག་འབུལ་བའི་བབ་
ཐོབ་མེད་ནའང་། ང་ཇོ་བོ་བཟང་པོ་བྱེད། གསེར་འདིའང་བླ་མའི་རྫས་ཡིན་པས་
བར་རྩ་བརླག་མི་ཉན། གསེར་འདི་ལ་འོས་ཚོད་ཀྱི་ས་ཆ་ཞིག་ཕྱེ་ནས། ཞལ་བཞུགས་
རིང་གསོལ་ཆས་དང་
། དེ་ནས་དུས་མཆོད་ཐེས་བྱས་ཆོག་པ་ཅིག(ཞིག)དགོས་ཤེས
(ཞེས)ནན་གྱིས་ཞུས་ཏེ། བྱང་སྲིད་གཤིས་སྟེངས་ནས་བོགས་ཞོ་སུམ་ཅུའི་ས་ཞིང་ཕྱེ་
བ་ཞལ་སྔ་ནས་ལ་ཕུལ་བས་ཤིན་ཏུ་དགྱེས། དཔོན་ས་ནས་ཀྱང་རྟེན་ཆེན་འདི་གཉིས་
གྲུབ་པ་ཁྱེད་གཅིག་པུའི་དྲིན་ཡིན་ཞེས་གོས་ལུ་ཧང་རི་མོ་ཅན་གྱི་སྣམ་སྦྱར་ཅིག(ཞིག)
གནང་།
ས་ཆ་སྟེར་བས་དམིགས་ཚོལ་གསུང་ནའང་ས་ཆ་རྣང་མ་གང་ཡང་མི་ཞུ་ཞེས།
མ་ཞུས་པ་ཡིན་གསུང་། དེ་ནས་ད་ནི་རྟེན་འདི་རྣམས་བར་ཆད་མེད་པར་གྲུབ་པའི་
ཐུགས་རྗེས་དུས་གཟིངས(ཟིང་)འདི་ཞི་བ་ཅིག(ཞིག)འོང་ངམ་དགོངས་ནས། དམ་པ་
131



ལོ་པཎ་གྱི་རྣམ་ཐར་ཕྱོགས་བསྒྲིགས།
པོ་
་ཙམ་ཡང་
འདི་ཉིད་ཀྱིས་གནང་ཚུལ་འདི་དང་འདི་ལྟ་བུ་དགོངས་པའི་ཐབས་བསྩལ་ཏེ། ཆེན་
པོ་དཔལ་འབྱོར་བས་ལྷོ་བྱང་བྲན་བཏགས་མཛད། དེའི་ཚེ་དྲུང་ཆེན་པོ་བའི་གསུང་
གིས༑ ལྷོ་བྱང་གི་བྲན་བཏགས་འདྲ་འདིའང་བར་ན་འབྱུང་པོ་ཡོད་པའི་ཆགས་སྒོས་
ཆུ་ལ་ཉེན་བྱུང་དོགས་ཞེད་པོ་འདུག་གསུང་བ་ལ། དམ་པ་འདིས་བྱང་ཆུབ་སེམས་
དཔའི་ཐུགས་དེ་འདྲ་རང་མི་འོང་ལ་ཆེ། དོན་འདི་ལ་རང་འཁྲིས་ནི་སྤུ་
མེད༑ དུས་གཟིངས(ཟིང་)ཁོལ་པུ་འདི་ཙམ་ཞི་བའི་ཆེད་དུ་འབད་པ་ལ་བར་ཆད་
འོང་ན། སེམས་ཅན་ཐམས་ཅད་འཁོར་བ་ལས་བསྒྲལ་བའི་ཆེད་དུ་སེམས་བསྐྱེད་
ལམ་བསྒྲུབས་བྱས་པ་ལ་བར་ཆད་ཇི་ཙམ་འོང་
། དེ་འདྲ་ཡི་ན་བྱང་ཆུབ་ཏུ་སེམས་
བསྐྱེད་ཐག་ཀྱང་ཆད། འདིའི་ཆེད་དུ་ཤི་ནའང་ཤི་གོ་ཆོད་དགོངས་པ་ཅིག(ཞིག)
དགོས་པ་ཡིན་མོད། གསུངས་པས་ཐུགས་ངོ་འཕྲོད་པ་ལྟར་གྱུར་ཏེ། དེ་ཁྱེད་རང་
བདེན། ཉིད་ཀྱི་གསུང་དེས་ཁྲོལ་གྱིས་རང་སོང་བྱུང་གསུང་
། རྗེ་ཉིད་ཀྱི་མནལ་ལམ་
དུའང་། དུས་གཟིངས(ཟིང་)ཞི་བའི་སྨོན་ལམ་འདི་འདྲ་མ་འདེབས། སྨོན་ལམ་
འདེབས་ཐང་(ཐེངས)རེ་བཞིན་སྐུ་ཚེ་ལོ་རེ་རེ་འབྲི་བ་འདུག་ཅེས་མི་དཀར་པོ་
ཅིག(ཞིག)གླེང་དུ་བྱུང་ནའང་། ཉམ་ང་ཏིལ་རྩམ(ཙམ)མ་བྱུང་གསུང་སྟེ། རྒྱལ་
ཁམས་བདེ་བ་འབའ་ཞིག་གི་དོན་དུ་དེ་ལྟར་ཐུགས་ཀྱི་བརྩོན་པ་ཆེ་ཐང་དུ་མཛད་
པ་ཡིན་ནོ། །
དེའི་སྐབས་ཤེད་དུ་ཀ་བཞི་ཤར་པའི་རྒྱུད་འབུམ་གྱི་རབ་གནས་གནང་བའི་
དགའ་སྟོན་གྱི་གྲལ་དུ། དཔོན་ས་ནས་ཉམས་མགུར་དག་གནང་བར་བསྐུལ་བའི་ཚེ་ན།
གཞི་ལམ་འབྲས་བུ་དབྱེར་མེད་ཀྱི་དོན་ལས་བརྩམས་ཏེ། ལྔ་ལྡན་ཆིག་ཆོད་རྡོ་རྗེའི་
གླུར་བླངས་པ། གཉུག་མའི་གཤིས་ལ་བྱང་ཆུབ་སེམས། །ལྷུན་གྲུབ་འདི་ལ་བསྐྱེད་རྒྱུ་ཅི་
132



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འདུག་པ། །ཨ་ཧོ་ཨ་ཧོ༔ དག་པའི་ལྷ་དང་གདོད་མའི་སེམས། །ཟུང་འཇུག་འདི་ལ་
བསྒོམ་རྒྱུ་ཅི་འདུག་པ། །ཨ་ཧོ་ཨ་ཧོ བླ་མའི་ཐུགས་དང་རང་གི་སེམས། །དབྱེར་
མེད་འདི་ལ་འདུ་འབྲལ་ཅི་འདུག་པ། །ཨ་ཧོ་ཨ་ཧོ གཟུང་བའི་ཡུལ་དང་འཛིན་
པའི་སེམས། །གཉིས་མེད་འདི་ལ་བསམ་བརྗོད་ཅི་འདུག་པ། །ཨ་ཧོ་ཨ་ཧོ དུས་
གསུམ་བསགས་དང་ཡོད་པའི་དགེ། །ཡེ་རྫོགས་འདི་ལ་བསྔོ་རྒྱུ་ཅི་འདུག་པ། །ཨ་
ཧོ་ཨ་ཧོ ཉོན་མོངས་ལྔ་དང་ཡེ་ཤེས་ལྔ། །མཉམ་ཉིད་འདི་ལ་སྤང་བླང་ཅི་འདུག་པ། །
ཨ་ཧོ་ཨ་ཧོ༔ འདོད་ཡོན་ལྔ་དང་བདེ་བ་ཆེ། །རོ་མཉམ་འདི་ལ་གཙང་རྨེ་ཅི་འདུག་
པ༑ །ཨ་ཧོ་ཨ་ཧོ། འཁོར་བའི་ཆོས་དང་མྱ་ངན་འདས། །རིས་མེད་འདི་ལ་སྤང་ཐོབ་ཅི་
འདུག་པ། །ཨ་ཧོ་ཨ་ཧོ རྡོ་རྗེའི་སྤུན་ཚོ་དམ་ཚིག་མཆོག །གཙང་བའི་འདི་ལ་ངོ་
ལྐོག་ཅི་འདུག་པ། །ཨ་ཧོ་ཨ་ཧོ རྡོ་རྗེའི་གླུ་དང་རྡོ་རྗེའི་གར། །ཤུགས་འབྱུང་འདི་
པ་འགག་རྒྱུ་ཅི་འདུག་པ། །ཨ་ཧོ་ཨ་ཧོ༔ ཞེས་ངེས་པ་ཇི་ལྟ་བའི་གཱི་ཏི་ཕོ་བྲང་སྣེའུ་
གདོང་དུ་གཡེ་སྦིའི་གླུ་རྟ་ལ་དྲངས་ཏེ་སྨྲས་པའོ། །འདི་ལྟར་གོ་བའི་སྤྲང་པོ་ལ། །
ཉམས་མྱོང་ཡོད་ན་དགའ་བ་ལ། །མྱོང་རྒྱུ་ཅི་ཡང་མ་དམིགས་པས། །རེ་བ་དེ་ཡང་ཧ་
ཧ་ཧ། །ཞེས་པའོ། །
དེའི་རྗེས་སུ་ཉིད་ཀྱི་ལྕམ་མོ་ཁྱིམ་ས་ལ་ཡོད་པའི་ལྷ་རྒྱལ་གླིང་བར་གྲགས་པའི་
ཁྱིམ་བདག་དུས་ཐ་མ་ལ་གནས་པར་གྱུར་ཏེ། རྗེས་ན་རིགས་འཛིན་པ་སུ་ཡང་མེད་
པས༑ དམ་པ་འདི་ལ་སྔར་ནས་བཅོལ་གཏད་བྱས་པས་ཐུགས་ཁུར་འཁལ་བ་ན།
འབྱོར་པའི་ཁྱད་པར་ཇི་སྙེད་པ་ཡོད་ཀྱང་དེ་ལ་བདག་གིར་འཛིན་པའི་དགོངས་པ་
ཅུང་ཟད་ཀྱང་མེད་པར་ཐམས་ཅད་དགེ་བའི་རྩ་བ་ཁོ་ནའི་ཕྱོགས་སུ་གཏོང
གནང་སྟེ། ཕྱིས་ཀྱང་བཀའ་ལས། ངེད་རང་དངོས་པོ་ལ་ངེས་པར་བདག་འཛིན་ཆུང་
133



ལོ་པཎ་གྱི་རྣམ་ཐར་ཕྱོགས་བསྒྲིགས།
བ་རང་ཡིན། ལྷ་རྒྱལ་གླིང་བའི་དངོས་པོ་གང་འདུག་ངའི་ལག་ཏུ་བྱུང་སྟེ། དེ་ཐོག་
ནས་འདི་བདག་གིར་གཟུང་དགོས་བསམ་པ་གཅིག་ལའང་མ་བྱུང་། ཁྱད་པར་བདག་
ཀརྨ་གན་དཀར་ལ་བརྩི་སྟེ། དེ་ཡང་གཅིག་ལས་གཅིག་ལེགས་པ་སུམ་བཅུ་ཙམ་
འདུག་ཀྱང་། ངེད་རང་དབང་བར་བྱེད་པ་ལ་གཅིག་གིས་ཆོག་པ་དེ་ཁ་འདུག །
དེ་ལྷག་ཐམས་ཅད་དགེ་འདུན་ལ་བཀྱེ་བ་ཡིན་གསུང་
།
དེ་ནས་ཞལ་སྔ་ནས་ལ་དཔོན་ས་དང་ལྷན་ཅིག་ཨུ་རྒྱན་བསྙེན་སྒྲུབ་ཀྱི་ཁྲིད་
གསན་པའི་སྲོག་རྩོལ་གྱི་དུས་སུ། ནུབ་གཅིག་མནལ་ལམ་དུ། མཆོད་རྟེན་ཆེན་པོ་
ཅིག(ཞིག)འདུག་པ་དེ་ཞིག་འགྲོ་ཞིང་འདུག་པ་ན། ཕྱག་གིས་ལེགས་པར་བསྡམས་
པས་མ་ཞིག་ཙམ་ཞིག་བྱུང་བའི་སད་དེ། དཔོན་སའི་ཐུགས་དམ་གྱི་བར་ཆད་དེ་
ལྷོངས་བྱུང་བ་ལ། ཞལ་སྔ་ནས་ལ་ཐུགས་དམ་གྱི་འཇུག་པ་གཏོད་པ་ཞུས་ཤིང༌། རྗེ་
འདིས་སྐུ་མདུན་དུ་ཡུད་ཀྱིས་ཐེགས་ཏེ། སྐུ་ལུས་ཕྱག་གིས་བསྡམས་ནས་དབུ་ཐུགས་
ཀར་བཙུགས་ཏེ་ཡུད་ཅིག་བཞུགས་པས། ཇེ་ཞིག་ན་ཐུགས་རྣལ་དུ་ཕེབས། འདི་ཉིད་
ཀྱིས་མཚོན་ནས། དཔོན་སའི་བསྙེལ་གཞི་སྐབས་རེར་བྱུང་བ་དེའང་
། དམ་པ་འདི་
བཞུགས་པའི་རིང་ལ་ཐབས་མཁས་པ་ལ་སོགས་པའི་སྒོ་ནས་བསལ་བ་ཡིན་ནོ། །དེ་
དུས་བསྙེན་སྒྲུབ་ཀྱི་ཡིག་ཆ་ཇི་སྙེད་ལ་དབྱེ་བསལ་དང་དཀར་ཆག་གནང་། ཕྱོགས་
གཅིག་ཏུ་འབྲིར་བཅུག་ནའང་། ཆོས་གཉན་པོ་དེ་ངེད་རང་གི་ཉེ་སྐོར་དུ་མ་བྲིས་པར།
ཡི་གེ་ལ་དཔེ་ཆ་རྣམས་བསྐུར་བས། ཁོའི་ཁང་པ་ལ་མེ་ཤོར་ནས་ཐམས་ཅད་ཚིག་སྟེ།
མན་ངག་ཟབ་མོ་དེ་རྣམས་འཇུག་པ་ཅི་བདེར་འདྲི་བ་སོགས་ཀྱང་ཅུང་མི་རུང་བ་
ཡིན་པར་འདུག་གསུང་
།
དེ་ནས་ཡོས་ལོའི་དཔྱིད་གསང་འདུས་འཇིག་རྟེན་དབང་ཕྱུག་གི་མངོན་
134



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྟོགས་ཀུན་ཏུ་བཟང་པོའི་སྙེ་མ་ཐུགས་རྩོམ་གནང་
། དེའི་སོས་དང་དབྱར་རྣམས་
ཞལ་སྔ་ནས་ལ་གསུང་ཆོས་བཤད་ལུང་མང་དུ་གསན་ཅིང་ཛེ་ཏཱ་རིའི་རྗེས་སུ་འབྲང་
བའི་ཚེ་དཔག་མེད་ལྷ་དགུའི་སྒྲུབ་དཀྱིལ་པཎ་ཆེན་ལུགས་ཀྱི་ཐུགས་རྩོམ་ཡང་གནང༌
།
ཐེལ་གཟིམས་སྤྱིལ་དུ་ཕེབས་ནས་མྱང་རེ་དཀའ་བཅུ་བ་སོགས་བཅུ་ཤས་ལ་བརྟག་
གཉིས་ཀྱི་བཤད་པ་དང་། སྒྲོལ་དཀར་གྱི་རྗེས་གནང་བསྩལ། དེ་ནས་སྟོན་དེ་རྗེ་
འགོས་ཀྱི་ཞལ་སྔ་ནས་བཤེས་གཉེན་ཆེན་པོ་མང་པོ་ལ་ཞི་ཁྲོ་དང་ཕུར་པ་སོགས་ཀྱི་
བཀའ་གནང་བའི་མཆོད་གཡོག་དང་། འབེལ་གཏམ་ལ་སོགས་པའི་སྒོ་ནས་གསན་པ་
མང་པོ་མཛད་ཅིང་
། བྱང་སྒོར་བཞུགས་ནས་དོན་གཉེར་བ་འགའ་ཤས་ལ་ཞི་ཁྲོའི་
བཀའ་དང༌། ཀྱེ་རྡོར་ཡབ་བཀའ་ཡུམ་བཀའ་རྣམས་བསྩལ། དེའི་དགུན་མཁའ་སྤྱོད་
རི་བོར་སྐུ་མཚམས་གནང་སྟེ། ཐུགས་དམ་ཤིན་ཏུ་འཕེལ་ཞིང༌
། ཉེ་བརྒྱུད་གསོལ་
འདེབས་ཆུ་རྒྱུན་མ་མགུར་དུ་བཞེངས་ཏེ། དེ་ཡང་། སིདྡྷི་རསྟུ། བྱིན་རླབས་མངོན་
སུམ་གྱི་ལམ། སྙིང་པོ་དོན་རྒྱུད་ཀྱི་གསོལ་འདེབས། བཅོས་མིན་རྡོ་རྗེའི་གླུ། གཉིས་
མེད་སེམས་ཀྱི་གདུང་དབྱངས། གསུང་རྡོ་རྗེ་བསྐུལ་བའི་གླུ་བ་དང་སྦྱར་ཏེ་བླངས་པ།
འགྱུར་མེད་སྙིང་རྗེས་ཡོངས་གང་
། །རྒྱལ་སྲས་པདྨ་དཀར་པོ་བའི་ཞབས་ལ། །གསོལ་
བ་གཉིས་སུ་མེད་པར་འདེབས་ལགས་སོ། །རང་རིག་བདེ་བ་ཆེན་པོར་བྱིན་གྱིས་རློབས་
ཤིག ༑ཨོཾ་ཨཱཿཧཱུྃ་ཧོ་ཧཾ་ཀྵ་ཏྟཾ་ཧཱུྃ་ཕཊ། ཟུང་འཇུག་ཡེ་ཤེས་སྐུ་བརྙེས། གྲུབ་མཆོག་རི་
ཁྲོད་དབང་ཕྱུག་པའི་ ཞབས་ལ། གསོལ་ལ་གཉིས་སུ་མེད་པར་འདེབས་ལགས་
སོ༑ །རང་རིག་བདེ་བ་ཆེན་པོར་བྱིན་གྱིས་རློབས་ཤིག ། ཨོ། ལྷན་སྐྱེས་བདེ་ཆེན་མངོན་
གྱུར་༑ །མཉམ་མེད་ནགས་ཀྱི་རིན་པོ་ཆེའི་ཞབས་ལ། །གསོལ་ལ་གཉིས་སུ་མེད་པར་
འདེབས་ལགས་སོ། །རང་རིག་བདེ་བ་ཆེན་པོར་བྱིན་གྱིས་རློབས་ཤིག ། ཨོ། མ་ནོར་
135



ལོ་པཎ་གྱི་རྣམ་ཐར་ཕྱོགས་བསྒྲིགས།
ལམ་མཆོག་གསལ་མཛད། །དྲིན་ཅན་གཞོན་ནུའི་མཚན་ཅན་པའི་ཞབས་ལ། །གསོལ་
ལ་གཉིས་སུ་མེད་པར་འདེབས་ལགས་སོ། །རང་རིག་བདེ་བ་ཆེན་པོར་བྱིན་གྱིས་
རློབས་ཤིག ། ཨོ། གནས་ལུགས་གཉུག་མའི་དོན་གཟིགས། །རྗེ་བཙུན་ཀུན་དགའི་
མཚན་ཅན་པའི་ཞབས་ལ། །གསོལ་བ་གཉིས་སུ་མེད་པར་འདེབས་པ་ལགས་སོ། །
རང་རིག་བདེ་བ་ཆེན་པོར་བྱིན་གྱིས་རློབས་ཤིག ། ཨོྃ། འགྱུར་མེད་སྐུ་ཡི་རྡོ་རྗེ། །
གཟུང་འཛིན་བརྟག་པའི་མཚན་མ་རང་སར་ཞིག་སྟེ། །གང་ཤར་སྟོང་ཉིད་ལྷུན་གྲུབ་
འདི་ག་ལགས་སོ། །ཨོ་འགག་མེད་གསུང་གི་རྡོ་རྗེ། །འབྱུང་འཇིག་རྩོལ་བའི་མཚན་
མ་རང་སར་ཞིག་སྟེ། །མཉམ་ཡངས་དབུ་མ་རང་གསལ་འདི་ག་ལགས་སོ། ། ཨོ། འོད་
གསལ་ཐུགས་ཀྱི་རྡོ་རྗེ། །གནས་འགྱུ་རྟོག་པའི་མཚན་མ་རང་སར་ཞིག་སྟེ། །མི་རྟོག་
རང་རིག་སོ་མ་འདི་ག་ལགས་སོ། ། ཨོ། དབྱེར་མེད་ཡེ་ཤེས་རྡོ་རྗེ། དྲན་མྱོང་འགྱུར་
བདེའི་མཚན་མ་རང་སར་ཞིག་སྟེ། །འགྱུར་མེད་གཉུག་མའི་གཤིས་བབས་འདི་ག་
ལགས་སོ། ། ཨོ། རྣལ་འབྱོར་མ་བཅོས་ཀློང་ཡངས། །བཅོས་མའི་ལམ་གྱི་རེ་བ་ཐམས་
ཅད་ཞིག་སྟེ། །གནས་ལུགས་གདོད་མའི་རང་བབས་སྐྱོང་བ་ལགས་སོ། །ཨོཾ་ཞེས་
གཉིས་སུ་མེད་པ་ཆུ་བོ་རྒྱུན་གྱི་རྣལ་འབྱོར་དུ་བསྐྱང་བའི་ངེས་པ་ཚུལ་ཇི་ལྟ་བར་སྤེལ་
ཏེ་ཡི་གེར་ཡང་བྲིས་པ་དཔལ་མཁའ་སྤྱོད་རི་བོའི་དབེན་གནས་སུའོ། །ཞེས་པའོ། །
དེའི་རྗེས་སུ་གསང་འདུས་འཇིག་རྟེན་དབང་ཕྱུག་གི་དཀྱིལ་ཆོག་སྙིང་པོའི་སྙེ་
མ་ཐུགས་རྩོམ་གནང་ཞིང་
། ཡིག་ཆ་དེ་ཉིད་ཀྱི་སྟེང་ནས་སྨན་རྒྱལ་དུ་དགེ་བའི་བཤེས་
གཉེན་མང་པོ་ལ་དབང་བསྐུར་བ་སྩལ།
དེ་ནས་དགུང་ལོ་སོ་བདུན་པ་འབྲུག་གི་ལོ་ལ་ཙ་རི་ལ་ཐེགས་པར་བཞེད་པ་ན།
ཅི་བདེ་བར་འབྱོན་མ་བདེ་བ་ལ། དཔོན་ས་ནས་བརྩེ་བའི་སྤྱན་རས་ཀྱིས་བཏང་བས་
136



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བཞེད་པ་འགྲུབ་པའི་རྐྱེན་དུ་སོང་སྟེ། ཐེགས་བཞུགས་གང་བཞེད་གནང་ཆོག་པ་བྱུང་
བའི་དུས་ན། རང་དབང་བའི་ས་ཆ་ཕྲིན་དང་ཤོལ་སོགས་པ་ན་ཡོད་པ་རྣམས་རྗེ་
འགོས་དང་དྲུང་ཆེན་པོ་བ་གཉིས་ལ་ཕུལ། ཞལ་སྔ་ནས་བཀའ་གནང་སྟེ
། ཡར་ལམ་
སྨན་རྒྱལ་དུ་གཟིམས་སྤྱིལ་འདེབས་པའི་སར་ས་ཆོག་གྱིས་གསུང་བ་ཕེབས་པ་བཞིན་
ས་ཆོག་གནང་
། ས་དེར་ཅུང་ཟད་མནལ་བ་ན། བུད་མེད་དམར་མོ(ཞིག)ཅིག་བྱུང་
ནས་དེས་དར་ཡུག་ཅིག་གི་སྣ་ནས་འདོམ་གསུམ་གཞལ་ཏེ་བཞག་སོང་བ་ཅིག(ཞིག)
བྱུང་༑ དེ་ཕྱིས་བསམས་དུས། ས་ཆ་དེར་ཞལ་སྔ་ནས་ལོ་གསུམ་ལས་མི་བཞུགས་པ་
ལ་ལྟ་བར་འདུག་གསུང་ཞིང་
། རྗེ་ནམ་པའི་ཞལ་ནས་ཀྱང་
། གསང་སྔགས་འདི་ནུས་
པ་ཆེན་པོ་ཡོད་འདུག་པས། ས་ཆོག་གནང་བའི་ས་ཆ་དེར་ཡོད་པའི་སྲོག་ཆགས་
ཐམས་ཅད་དེར་སྡོད་མི་ཚུགས་པར་ཕྱིར་གང་ཐོན་ཐོན་བྱས་འགྲོ་བ་འདུག་གསུང་
།
ཡར་སྟོད་ནས་རིམ་གྱིས་ཐེགས་ཏེ་བྱར་དུ་ཕེབས། བྱ་བ་ཁྲི་དཔོན་རྒྱལ་བ་ཡབ་
སྲས་པས་ཞབས་ཏོག་ལེགས་པོ་ཕུལ། དེ་ནས་ཇོ་བོ་ལ་ཐེགས་པའི་ཉིན་གངས་ཀྱི་རུད་
ཆེན་པོས་ལམ་འོལ་ཙམ་ཡང་མ་དམིགས་པར་གང་ལ་ཐེགས་ཆ་མ་འཚལ་བར་གྱུར་
པ་ལ། རི་རྒྱུད་ཅིག་ན་མར་ཐེགས་པས། བྱ་བའི་མི་ཞབས་ཕྱིར་བཏང་བ་དག་ན་རེ།
འདི་འདྲའི་གངས་རུད་ཆེན་པོ་འོང་བ། ཁྱེད་དཔོན་སློབ་འདི་ཚོ་སྒྲིབ་པ་ཅན་ཞིག་
ཡིན་པར་འདུག་ཟེར། དེ་ནས་རི་སྣ་ཅིག(ཞིག)ཏུ་ཕེབས་པ་ན། ཆུ་ཆེན་པོ་ཅིག(ཞིག)
གིས་ལམ་བཅད་དེ་ཟམ་པ་ལ་སོགས་པའི་མིང་ཙམ་ཡང་མེད་པར། ད་ནི་གངས་ཁྲོད་
འདིར་ཞག་ཤས་སྡོད་དགོས་པ་སྲིད་དམ། གཞན་འགྲོ་ས་ནི་མ་དམིགས་པར་འདུག་
དགོངས་པ་ན། ཞིང་སྐྱོང་གི་སྐུའི་སྣང་བ་ཡང་གསལ་བའི་མོད་ལ་ཤིང་སྡོང་ཆེན་པོ་
འགྱེལ་བས་ཆུ་ལ་ཟམ་པ་ལྟར་གྱུར་པའི་སྟེང་གངས་ཀྱིས་ནོན་པ་ཅིག(ཞིག)འདུག་
137



ལོ་པཎ་གྱི་རྣམ་ཐར་ཕྱོགས་བསྒྲིགས།
པ་ལ། བྱ་བའི་མི་གཅིག་གིས་འཁར་བ་ཁྱེར་ནས་ཚོད་ལྟ་ཞིང་ཕྱིན་པས་འགྲོ་ཐུབ་པ་
བྱུང་༑ དེའི་རྗེས་སུ་གཡག་ཅིག་ཁྲིད་ནས་སོང་བས་ཀྱང་ཐར། དེ་ནས་ངེད་རྣམས་
ཀྱིས་ཕྱིན་པས་བདེ་བར་ཐོན་བྱུང་སྟེ། སླར་བྱ་བའི་མི་དེ་དག་ཁྱེད་དཔོན་སློབ་སྐུ་
བསོད་ཅན་ཅིག(ཞིག)རང་ཡིན་པ་འདུག །གངས་རུད་འདི་འདྲའི་ཁྲོད་ལ་ལམ་གང་
བྱུང་ལ་བྱོན་པས། ལེ་ཁར་ཆུ་དེ་ལ་མ་དམིགས་པའི་ཟམ་པ་དེ་འདྲ་ལ་ཐེགས་ཐུབ་
བྱུང་ཟེར། དཔོན་སློབ་རྣམས་ཐེགས་རྗེས་ཤིང་ཟམ་དེ་ཡང་ཞིག་སོང་གསུང་
།
དེ་ནས་ཙ་རིའི་ཡུལ་སྟོད་དུ་ཕེབས། དེ་ལོ་ལས་ཚན་བཅུ་གསུམ་འཁྲུགས་ཏེ་
ཤས་ཆེར་གྱིས་ཤུལ་ཀྱོ་གོ་པང་མོ་ན་དགེ་འདུན་འབུམ་འདུག་པ་ལ་བརྟེན་ཏེ་འབབས་
པ་གནང་བས། དེ་དུས་ཁོ་དང་ཞལ་འདྲིས་ཀྱང་མེད་པ་དང་
། ཁྱད་པར་དམ་པ་འདི་
རབ་ཏུ་བྱུང་བའི་ཡོ་བྱད་ཀྱི་ཁྱད་པར་དང་བཅས་པས། དཀའ་བཅུ་བ་དང་ཟེར་ཞིང་
དགེ་ལྡན་པ་ཅིག(ཞིག)ཡིན་འོང་ཟེར་ནས། དེ་རྒོངས་པང་མོ་ཆུང་བ་གཅིག་
གཏོགས། དྲག་པ་དེར་སྤྱན་འདྲེན་མ་བཏུབ། དེར་དཔོན་སློབ་རྣམས་ཀྱིས་པང་མོ་
ཆུང་བ་དེ་ཉིད་དུ་བཞུགས་ནས་ཡིད་དུ་འོང་བ་བཤམས། ཚོགས་མཆོད་སོགས་ནང་
གི་རྣལ་འབྱོར་ལ་གཙོ་བོར་གནང་བའི་ཀུན་ཏུ་སྤྱོད་པ་ངོ་མཚར་བ་དག་མཐོང་བ་ན།
རང་དབང་མེད་པར་ཡིད་གཡོས་ནས་དད་པ་སྟོབས་སུ་གྱུར་ཏེ། སླར་ཡང་རང་ གི་
པང་མོ་ཆེ་བར་སྤྱན་དྲངས་ནས་བཀུར་སྟི་འབུལ་བ་སོགས་བྱས་འདུག་གོ། །
དེ་ནས་སྡོང་པོ་འཁར་དུ་ཕེབས་ཏེ་སྐུ་མཚམས་ཤིན་ཏུ་དམ་པ་གནང་ནས།
མཚན་ལྡན་ཀ་པཱ་ལ་དབུ་སྔས་མགོར་སྤྱན་དྲངས་ཏེ་རྟག་པར་བཞུགས་སུ་གསོལ་ནས་
ཚོགས་མཆོད་མ་ཆག་པ་གནང་
། དེར་རྡོ་རྗེའི་གླུ་ཀོ་ཨེ་རི་པཎ་ཆེན་ཞབས་ཀྱི་བཞེད་
པ་བཞིན་འགྱུར་ཡང་མཛད། ཉིན་མོའི་ཆ་རྣམས་བྲག་གྲུ་བོ་ཆེའི་སྦྱོར་ཐེགས་ཏེ་ཐུགས་
མ་
138



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དམ་ལ་རྩེ་གཅིག་ཏུ་བཞུགས་པ་གནང་
། སྐབས་དེར་ཞལ་མཇལ་རྡོ་རྗེའི་གླུ་མགུར་
དུ་བཞེངས་ཏེ།
དེ་ཡང་། ན་མོ་གུ་ར་ཝེ། ཕ་མཉམ་མེད་ཀྱི་ཆོས་རྗེ་རིན་པོ་ཆེ། །དོན་འཁོར་
འདས་ཁྱབ་བདག་བདེ་བ་ཆེ། །དབྱིངས་རྡོ་རྗེ་བཞི་ཡི་ངོ་བོ་ཉིད། །སྤྲང་བཅོས་མ་མིན་
པར་གསོལ་བ་འདེབས། །ཕོ་གཏད་མེད་མ་བཅོས་ཀློང་ཡངས་ཁོ། །ཕ་མཚན་ལྡན་རྗེ་
ཡི་བཀའ་དྲིན་གྱིས། །ལམ་དཀའ་བས་བགྲོད་ཀྱང་མ་དགོས་པར། །དོན་ཡིན་ལུགས་
སྟེང་དུ་ཞལ་མཇལ་ཞུས། །ལུས་སྒྱུ་འཕྲུལ་རྣམ་པ་ཐམས་ཅད་པ། །འཕྲལ་གཏད་མེད་
སྣང་བ་གང་ཤར་ལ། །བློས་བྱས་ཀྱི་སྤོང་སྒྲུབ་མ་དགོས་པར། །འཛིན་མེད་རང་གྲོལ་གྱི་
ངང་དུ་ཞལ་མཇལ་ཞུས། །ངག་གཞོམ་མེད་སྒྲ་སྐད་ཐམས་ཅད་པ། །འཕྲལ་སྟོང་
གསལ་ཤུགས་འབྱུང་རྗེན་པ་ལ། །བློས་བྱས་ཀྱི་སྲོག་རྩོལ་མ་དགོས་པར། །རང་རིག་
རང་གསལ་གྱི་ངང་དུ་ཞལ་མཇལ་ཞུས། །ཡིད་འོད་གསལ་ལྷུན་གྲུབ་མི་རྟོག་པ།
འཕྲལ་རང་གའི་འགྱུ་བ་དྭངས་སངས་ལ། །བློས་བྱས་ཀྱི་སེམས་འཛིན་མ་དགོས་པར། །
སོ་མ་ལྷུག་པའི་ངང་དུ་ཞལ་མཇལ་ཞུས། །དོན་གསང་ཆེན་འགྱུར་མེད་བདེ་བ་ཆེ།
འཕྲལ་གདོད་མའི་གཤིས་བབས་བཟོ་མེད་ལ། །བློས་བྱས་ཀྱི་དྲན་མྱོང་མ་དགོས་པར།
བློ་འདས་བརྗོད་མེད་ངང་དུ་ཞལ་མཇལ་ཞུས། །གནས་ཙ་རི་ཏྲ་དཔའ་བོ་མཁའ་འགྲོའི་
ཞིང་༑ །ནང་ཨེ་དབྱིངས་དག་པའི་ཕོ་བྲང་དུ། །བློས་བྱས་ཀྱི་སྡུག་བཙིར་མ་དགོས་
པར༑ །གུ་ཡངས་རྒྱ་ཡན་ངང་དུ་ཞལ་མཇལ་ཞུས། །གླུ་ཞལ་མཇལ་གྲག་སྟོང་རྡོ་རྗེའི་
གླུ་
༑ །ཉམས་གང་ཤར་རང་རྩལ་ཐོལ་སྐྱེས་ལ། །བློས་བྱས་ཀྱི་བསམ་མནོ་མ་དགོས་
པར༑ །འཕྲལ་གང་ཤར་དབྱངས་སུ་བླངས་པ་ལགས། །ཞལ་མཇལ་རྡོ་རྗེའི་གླུ་ཙ་རི་ཏུ་
ཡེ་ཤེས་ཀྱི་འཁོར་ལོའི་ཡུལ་སྟོད་ཀུན་སྣང་སྒྱུ་འཕྲུལ་གྱི་ཕོ་བྲང་། བྲག་གྲུ་བོ་ཆེ་ངོ༌
139



ལོ་པཎ་གྱི་རྣམ་ཐར་ཕྱོགས་བསྒྲིགས།
མཐོང་གི་སྤོ་ལ་བླངས་ཏེ། མཆེད་པོ་རྣམས་ཀྱི་ཞལ་ངོར་ཡི་གེར་ཡང་བྲིས་པའོ།
ཞེས་པ་བསྩལ།
སྐབས་དེར་མཚན་ལྡན་ཐོད་པ་ལ་བརྟེན་ནས་ཚོགས་མཆོད་རྒྱ་ཆེར་གནང་བའི་
དུས་ སྐུ་ཉམས་ཆེན་པོ་དཔེ་མེད་པ་འཁྲུངས་ཏེ། རྡོ་རྗེའི་སྐྱིལ་མོ་ཀྲུང་བཅས་ནས་སྐུ་
ལུས་ཆེར་འཕར་བ་དང་། སང་སྐྲ་ཏིའི་རྡོ་རྗེ་གླུ་མང་པོ་གསུངས་ཤིང་། ཁྱད་པར། ང་
སྒྱུ་མའི་ཕུང་པོ་འདོར་ཡང་རུང༌། །ཇི་སྲིད་སྒྱུ་མར་བརྟེན་ཀྱང་རུང་
། །སྐྱེ་འཆི་རང་
དབང་ཁོ་ན་ཉིད། །ཅེས་པའི་དོན་ཅན་གྱི་གསུང་མགུར་མང་པོ་གནང་ཞིང་
། སྐུ་ལུས་
ཡུན་རིང་དུ་རེངས་པ་ལྟར་གྱུར་པས། དྲུང་དུ་འཁོད་པ་རྣམས་མྱ་ངན་ལས་འདའ་
བར་དགོངས་སམ་སྙམ་དུ་ཞབས་ལ་འཇུས་ཏེ་གསོལ་བ་བཏབ་པས། ཇེ་ཞིག་ན་ང་
ཅིས་ཀྱང་བསྟོད་པར་འདོད་ན། གདིང་བའི་དབུས་སུ་སྟོན་པའི་སྐུ་ཅིག(ཞིག)བཞུགས་
སུ་གསོལ་ལ། དེའི་ཟུར་བཞི་ནས་མི་རེས་ཟུང་ལ་གསོལ་བ་ཐོབ། ལྷམ་དེ་བླ་མ་
འབྲང་རི་བ་རང་གི་བྲང་འོག་ཏུ་ནོན་གསུང་བ་ཕེབས་ཏེ། བཀའ་བཞིན་འཚལ་བས།
རེ་ཞིག་ན་སྐུ་ཉམས་ཞི་སྟེ་ཚོགས་ཀྱི་འཁོར་ལོ་གནང་། དེ་ནས་སླར་ཡང་ཉིན་ཅིག
(ཞིག)ཞབས་དྲུང་དུ་འཁོད་པ་དག་གིས་ལྟ་སྒོམ་སྤྱོད་གསུམ་གྱི་བཞེད་པ་ཇི་ལྟར་
ཡིན་ཞེས་གསོལ་བས་རྐྱེན་བྱས་ཏེ། ལྟ་སྒོམ་རེ་ལན་གྱི་གཞས་མགུར་དུ་བཞེངས་པ།
ཨ་ཧཾ། རྗེ་བླ་མ་རྣམས་ལ་སྐྱབས་སུ་མཆི། །སྒོས་བཀའ་དྲིན་ཅན་གྱིས་བྱིན་གྱིས་རློབས། །
གནས་ཙ་རི་ཏུ་གསང་ཆེན་པོ་བྲང་དུ། །ཕོ་བློས་བཏང་པོ་མ་བཅོས་ཀློང་ཡངས་ཁོ། །
ཨ་ཧཾ། ཚེ་འདི་ཕྱིའི་བྱ་བ་ཀུན་དོར་ནས། །ལར་གཏད་མེད་ངང་དུ་ཉལ་བ་ལ། །ཁྱེད་
མཆེད་གྲོགས་ཀུན་ཅི་བྱེད་ཅི་བྱེད་སྙམས། །མི་ང་ལ་ལྟ་འདི་བྱ་མི་གདའ་སྟེ། །འདི་ལྟ་
བ་ཅི་ལ་བྱེད་སྙམ་ན། །མི་ང་ལ་ལྟ་བའི་འདི་ཡིན་མེད། །ལྟ་བ་འདི་འཆིང་བྱེད་ཀྱི་རྩ་
140



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བར་འདུག །ལྟ་བ་གཏད་མེད་ཀྱི་ངང་དུ་བསྐྱུར་ནས་བཞག །གཏད་མེད་ཀྱི་ངང་དུ་
ཀློད་ནས་བཞག །དྷཱ་བ། འདྲེ་འགྲེ)། འདི་སྒོམ་པ་ཅི་ལ་བྱེད་སྙམ་ན། མི་ང་ལ་སྒོམ་
པའི་འདི་ཡིན་མེད། །སྒོམ་པ་འདི་འཆིང་བྱེད་ཀྱི་ངོ་བོར་འདུག །སྒོམ་པ་སྒོམ་མེད་
ཀྱི་ངང་དུ་བསྐྱུར་ནས་བཞག །སྒོམ་མེད་ཀྱི་ངང་༴ འདི་སྤྱོད་པ་ཅི་ལ་བྱེད་སྙམ་ན། །མི་
ང་ལ་སྤྱོད་པའི་འདི་ཡིན་མེད། །སྤྱོད་པ་འདི་འཆིང་བྱེད་ཀྱི་སྒྲོག་ཏུ་འདུག །སྤྱོད་པ་
བྱར་མེད་ཀྱི་ངང་དུ་བསྐྱུར་ནས་བཞག །བྱར་མེད་ཀྱི༴ འདི་འབྲས་བུ་ཅི་ལ་བྱེད་སྙམ་
ན༑ མི་ང་ལ་འབྲས་བུ་འདི་ཡིན་མེད། འབྲས་བུ་འདི་འཆིང་བྱེད་ཀྱི་སྙིང་པོར་
འདུག །འབྲས་བུ་བློ་འདས་ཀྱི་ངང་དུ་བསྒྱུར་ནས་བཞག །བློ་འདས་ཀྱི་ངང་དུ་
ཀློད་ནས་བཞག །ཁྱེད་མཆེད་པོ་ལྟ་སྒོམ་བཞེད་པ་རྣམས། །མི་ང་ལ་ལྟ་སྒོམ་མ་རེ་
བར༑ །སེམས་ནང་དུ་ཁུག་ལ་ཕུ་ཐག་ཆོད། །གཤིས་གཉུག་མའི་ངང་དུ་ཀློད་ནས་
ཞོག ༑དོན་ཡིན་ལུགས་ཀྱི་ངང་དུ་གཟིམས་པར་ཞུ། །ཤོ་མང་ཀྱང(ཡང་)ཀུ་རེ་ཞུས་པ་
ལགས། །ཐུན་མཚམས་ཀྱི་དག་མཉམ་ཅལ་ཅོལ་ལ། །འདི་ཡིན་གྱི་གཏད་སོ་ག་ལ་
འོང་༑ །དོན་སྲིད་ན་འགྲོ་བ་ཡོངས་ལ་བསྔོ། །ལྟ་སྒོམ་རེ་ལན་གྱི་ཁ་ཅོལ། བྲག་གྲུ་བོ་
ཆེར་སྐྱོ་བསངས་སུ་བླངས་པའོ། །ཞེས་པ་བསྩལ།
སྐབས་དེར་བླ་མ་འབྲང་རི་བ་དྷརྨ་རཱ་ཛ་ཞེས་བྱ་བས་ཚོགས་ཀྱི་འཁོར་ལོ་རྒྱ་
ཆེན་པོ་ཞུས། ངེས་པར་བློ་ལྟོས་བཀལ་ཆོག་པའི་གསུང་སྒྲོས་ལམ་གྱི་ལུས་ཡོངས་སུ་
ཚང་བ་ཅིག(ཞིག)གནང་དགོས་ཤེས(ཞེས)ནན་ཏན་དུ་གསོལ་བ་བཏབ་པས་རྐྱེན་
བྱས་ཏེ། སྙིང་གཏམ་རིང་མོ་ཞེས་བྱ་བ་མགུར་དུ་བཞེངས་པ།
༄༅། སུ་ཙིནྟ་ཀ་རོ་ཏི། རྒྱལ་བ་ཀུན་དངོས་མཉམ་མེད་རྡོ་རྗེ་འཆང་། །དགོས་
འདོད་ཀུན་སྩོལ་ཡིད་བཞིན་ནོར་བུ་མཆོག །ཕོངས་པའི་སྐྱབས་གཅིག་དཔལ་ལྡན་བླ་
141



ལོ་པཎ་གྱི་རྣམ་ཐར་ཕྱོགས་བསྒྲིགས།
མ་ལ། །སྤྲང་པོ་ཚིག་ཙམ་མིན་པར་གསོལ་བ་འདེབས། །ད་ནི་ཟོལ་མེད་ཐུགས་རྗེས་
གཟིགས་རེ་རན། །རན་ཙམ་མ་ཟད་ངེས་པར་དུས་ལ་བབ། །བརྒྱ་ལ་སྟེས་དབང་གིས་
རྙེད་དལ་བའི་རྟེན། །ཁྱད་པར་འཁོར་ལོ་བཞི་ཡི་རྒྱན་ཅན་འདི། །རྙེད་དཀའ་འཇིག་
སླའི་ངང་ཚུལ་ཤེས་བཞིན་དུ། །ད་དུང་སྟོང་ཟད་བྱེད་པ་ཅི་ལ་འཁྲུལ། །ད་ནི་ངེས་པར་
སྙིང་པོ་ལེན་རེ་རན། །རན་ཙམ་མ་ཟད་ངེས་པར་དུས་ལ་བབ། །ཕྱི་ནང་སྐད་ཅིག་ཡུལ་
དུས་འགྱུར་བ་དང་། །ལོང་མེད་ཚེ་ལ་ནམ་འཆིའི་དུས་བཏབ་མེད། །ཕལ་ཆེར་དུས་
མིན་འཆི་བ་མཐོང་བཞིན་དུ། །ད་དུང་རྟག་པར་འཛིན་པ་ཅི་ལ་འཁྲུལ། །ད་ནི་སྙིང་
ནས་འཆི་བ་དྲན་རེ་རན། །རན་ཙམ་མ་ཟད་ངེས་པར་དུས་ལ་བབ། །ཀུན་ཀྱང་བདེ་
འདོད་སྡུག་བསྔལ་མི་འདོད་ལ། །བདེ་སྡུག་རྐྱེན་སྣང་རང་གིས་སྤྱད་པ་ཡི། །དཀར་
ནག་ལས་རྗེས་འབྲང་བ་ཤེས་བཞིན་དུ། །ད་དུང་སྡིག་ལས་སྤྱོད་པ་ཅི་ལ་འཁྲུལ། །ད་
ནི་སྙིང་ནས་ལས་འབྲས་སེམས་རེ་རན། །རན་ཙམ་མ་ཟད་ངེས་པར་དུས་ལ་བབ། །
འཁོར་བའི་སེམས་ཅན་འཁྲུལ་པའི་གཞན་དབང་ཕྱིར། །སྐྱེ་རྒ་ན་སོགས་སྡུག་བསྔལ་
འཁོར་མོ་ལས། །བརྟན(གཏན)བདེའི་གོ་སྐབས་མེད་པར་ཤེས་བཞིན་དུ། །ད་དུང་
བདེ་བར་འཛིན་པ་ཅི་ལ་འཁྲུལ། །ད་ནི་སྙིང་ནས་ཐར་པ་སྒྲུབ་རེ་རན། །རན་ཙམ་མ་
ཟད་ངེས་པར་དུས་ལ་བབ། །བདག་སྲེད་སྨྱོ་ཆུས་དབང་བྱས་ཐོགས(ཐོག)མེད་ཀྱི། །
སྐྱེ་བ་བརྒྱུད་མར་མ་རྒན་འགྲོ་རྣམས་ཀྱིས། །ཡང་ཡང་དྲིན་གྱིས་བསྐྱངས་པར་ཤེས་
བཞིན་དུ། །ད་དུང་ཡལ་བར་འདོར་བ་ཅི་ལ་འཁྲུལ། །ད་ནི་གཞན་ཕན་སྙིང་པོར་བྱེད་
རེ་རན། །རན་ཙམ་མ་ཟད་ངེས་པར་དུས་ལ་བབ། །ཚུལ་ཁྲིམས་དང་བྲལ་ཐོས་པ་འཕྱེ་
བོ་སྟེ། །ཐོས་བྲལ་ཚུལ་ཁྲིམས་དམུས་ལོང་གར་གྱི་ཚུལ། །སྒྲུབ་བྲལ་གཉིས་ཀ་དོན་མེད་
ཤེས་བཞིན་དུ། །ད་དུང་ཡ་བྲལ་སེམས་པ་ཅི་ལ་འཁྲུལ། །ད་ནི་གསུམ་ལྡན་ཉམས་
142



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སུ་ལེན་རེ་རན། །རན་ཙམ་མ་ཟད་ངེས་པར་དུས་ལ་བབ། །ཡེ་ཤེས་ཚོགས་ལས་
འཁྲུངས་པའི་ཆོས་སྐུ་དང་
། །བསོད་ནམས་ཚོགས་ཀྱིས་བསྒྲུབས་པ་གཟུགས་ཀྱི་སྐུ། །
ཟུང་འཇུག་ལམ་གྱི་འབྲས་བུར་ཤེས་བཞིན་དུ། །ད་དུང་ཐབས་ཤེས་ཕྱོགས་རེ་ཅི་ལ་
འཁྲུལ། །ད་ནི་ཟུང་འཇུག་ཚོགས་གཉིས་སོག་རེ་རན། །རན་ཙམ་མ་ཟད་ངེས་པར་
དུས་ལ་བབ། །རྒྱལ་བའི་བསྟན་དང་མཇལ་བ་བརྒྱ་ལ་སྟེ། །རྡོ་རྗེའི་ཐེག་པ་བརྒྱ་ལས་
རྙེད་པར་དཀའ། །བསྒྲོད(བགྲོད)གཅིག་ལམ་གྱི་དམ་པར་ཤེས་བཞིན་དུ། །ད་དུང་
ལམ་གཞན་འཆེལ་བ་ཅི་ལ་འཁྲུལ། །ད་ནི་མྱུར་བདེའི་ལམ་མཆོག་སྒྲུབ་རེ་རན།
རན་ཙམ་མ་ཟད་ངེས་པར་དུས་ལ་བབ། །སྣང་སྲིད་གདོད་ནས་དག་པའི་ངོ་བོ་ཉིད། །
རབ་འབྱམས་དག་པའི་འཁོར་ལོར་དབྱེར་མེད་པ། །འཁོར་འདས་རོ་མཉམ་གསང་
ཆེན་ཤེས་བཞིན་དུ། །ད་དུང་ཐ་མལ་སྣང་ཞེན་ཅི་ལ་འཁྲུལ། །ད་ནི་ཡོངས་དག་རང་
ཞལ་བལྟ་རེ་རན། །རན་ཙམ་མ་ཟད་ངེས་པར་དུས་ལ་བབ། །དབང་བཞིའི་ངེས་གསང་
གདོད་མའི་རྡོ་རྗེ་བཞི། །སེམས་ལས་མངོན་དུ་སྟོན་པ་རྡོ་རྗེའི་ལམ། །རྫོགས་རིམ་ཟབ་
མོའི་བསེབ་ལམ་ཤེས་བཞིན་དུ། །ད་དུང་ཀུན་བརྟགས་ལམ་སྒྲུབ་ཅི་ལ་འཁྲུལ། །ད་
ནི་སྙིང་པོ་ངེས་པར་བསྡུ་རེ་རན། །རན་ཙམ་མ་ཟད་ངེས་པར་དུས་ལ་བབ། །སྒྱུ་མའི་
རང་བཞིན་འཁོར་དང་མྱ་ངན་འདས། །སེམས་ཉིད་འཁྲུལ་དང་མ་འཁྲུལ་མ་གཏོགས་
པ༑ །དོན་ལ་ཐ་དད་མེད་པར་ཤེས་བཞིན་དུ། །ད་དུང་འབྲས་གཞན་རེ་བ་ཅི་ལ་
འཁྲུལ། །ད་ནི་སེམས་ལས་སངས་རྒྱས་བཙལ་རེ་རན། །རན་ཙམ་མ་ཟད་ངེས་པར་
དུས་ལ་བབ། །སོམས་དང་ཚེ་འདིའི་བྱ་བཞག་འཚོ་ཚིས་སོགས། །བྱས་པས་ཟིན་མེད་
ཟིན་ཀྱང་དོན་ཆུང་བས། །རང་གཞན་ངེས་པར་ཕུང་བ་མཐོང་བཞིན་དུ། །ད་དུང་
འདི་པར་ཆ་བ་ཅི་ལ་འཁྲུལ། །ད་ནི་གཏན་གྱི་འདུན་ཐབས་སེམས་རེ་རན། །རན་
143



ལོ་པཎ་གྱི་རྣམ་ཐར་ཕྱོགས་བསྒྲིགས།
ཙམ་མ་ཟད་ངེས་པར་དུས་ལ་བབ། །ཚུལ་འདི་རང་ལ་བསམ་པས་ཡི་ཆད་པས། །
གཞེན་བསྐུལ་བགྱིད་ཕྱིར་སྨྲས་པ་ཁོ་ན་སྟེ། །མཆེད་གྲོགས་རྣམས་ཀྱང་འདི་ལྟར་
དགོངས་བཞིན་དུ། །ད་དུང་དོན་བཞིན་མི་སེམས་ཅི་ལ་འཁྲུལ། །ད་ནི་དབེན་པར་
འདི་བཞིན་བསམ་རེ་རན། །རན་ཙམ་མ་ཟད་ངེས་པར་དུས་ལ་བབ། །རང་ཉིད་འདི་
ལྟར་སེམས་ཤིང་རང་ལ་ཡིད་ཆད་དེ་འདུག་འདུག་པ་ལས། ཡང་རྣམ་པ་འདི་ལྟར་
ངག་ཏུ་བརྗོད་ན་མཆེད་པོ་རྣམས་ལའང་དོན་དུ་འགྱུར་བ་སྲིད་དམ་སྙམ་ནས། གོ་
སླ་བའི་ཚིགས་སུ་བཅད་པ་སྤེལ་ཏེ་ཐུན་མཚམས་ཀྱི་ངེས་པ་གཅིག་ཁོ་ན་ལ་བྲག་གྲུ་བོ་
ཆེར་གླུར་ཡང་བླངས་པའོ། །ཞེས་སོ།
ཡང་ལན་ཅིག་ཚོགས་ཆང་མ་རྙེད་པ་ན་སིང་བུ་ལ་བདུད་རྩི་རིལ་བུ་བཏབ་སྟེ་
སྒྲུབ་མཆོད་གནང་བས་ཆང་ཤིན་ཏུ་བཟང་བར་སོང་བའང་རྩོད་མེད་དུ་བྱུང་གསུང་
ཞིང་༑ དེ་ནས་ཞག་ཤས་ཅིག(ཤིག)མཚན་ལྡན་དབུ་ཐོད་ཀྱི་ནང་དུ། སྔོན་གྱི་གྲུབ་
བརྙེས་མང་པོའི་བྱིན་རླབས་ཀྱི་སྨན་ཕབས་དང་བཅས་པའི་བདུད་རྩི་རིལ་བུའི་སྨན་
ལྡག(རཀ)བཞག་སྟེ། བདུད་རྩི་སྨན་སྒྲུབ་གནང་བས་ཞག་ལྔ་དྲུག་སོང་མཚམས་སྨན་
གྱི་ལྡེ་གུ་ཞུ་སྟེ་ཐོད་པ་ཆིལ་གྱིས་གང་བ་དང་
། ཁོལ་བའི་སྒྲ་འདོན་པ། སྨན་གྱི་དྲི་
བཟང་པོས་ནང་ཐམས་ཅད་ཁེངས་པ་ལ་སོགས་པའི་མཚན་མ་བཟང་པོ་བྱུང་། དེའི་
སྨན་ལྡག(རཀ)གི་ཤུལ་དུ་ཐོད་ཆང་ཞུས་ཏེ་ཆང་ཟོམ་མང་པོ་ཁྱབ་པར་བྱས། དེའི་
རྒྱུན་བླ་མ་འབྲང་རི་བས་རང་གི་དགོན་པར་ཁྱེར་ཏེ་ཆང་གི་ཟོམ་ལ་ཕབས་སུ་བཏབ་
པས་ཆང་ཟད་མེད་ལྟ་བུར་བྱུང་
། ཕྱོགས་གཞན་དུ་ཟླ་ཤས་ཕྱིན་ཤུལ་ཆུད་ཟོས་ལ་སོང་
ངམ་སེམས་པས་བལྟས་དུས་སྔར་ལས་ཆེས་བཟང་དུ་སོང་བ་བྱུང་བས། དེ་ཡ་མཚན་
དུ་བཟུང་ནས་དེའི་རྒྱུན་དང་
། ཙ་རིའི་ཐོད་ཆང་། ཕྱིས་བྱ་ལོའི་དཔྱིད་རྒྱལ་པོའི་ཁབ་
144



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཏུ་བཞུགས་དུས་བླ་མ་འབྲང་རི་བས་རྗེ་ཉིད་ཀྱི་ཞབས་དྲུང་དུ་ཕུལ། དེའི་རྒྱུན་ཡར་
འབྲོག་སྣ་དཀར་རྩེར་ཕེབས་ཏེ། ཆང་གི་རྫ་མ་མང་པོར་ཕབས་ཀྱི་ཚུལ་དུ་བསྲེས། དེ་
ལས་རྫ་མ་གཅིག་མཛོད་ཕུགས་སུ་བཞག་པ་ལོ་ཤས་བརྗེད། ཕྱིས་དེ་ནས་ལོ་བདུན་
པ་ཡོས་ལོའི་དགུན་འཕྲོས་ཤིག་གིས་བསྐུལ་ནས་བལྟས་དུས། ཆུད་ཟོས་ལ་ཅུང་ཟད་
ཀྱང་མ་སོང་བ་སོགས་བྱིན་རླབས་ཀྱི་ཆོ་འཕྲུལ་ཆེན་པོ་ཀུན་ལ་མཐུན་སྣང་བ་བྱུང་
བར་སྣང་ངོ༌། །བདུད་རྩི་སྒྲུབ་པའི་དུས་དེར་ཉེ་བརྒྱུད་དབང་བཞིའི་གསོལ་འདེབས་
ཀྱང་གནང་།
དེ་ནས་དབྱར་མཆོད་དུས་སྤྱང་ཆུང་དུ་ཐེགས་ཏེ། མི་སུམ་སྟོང་ཙམ་གྱི་
ཚོགས་པ་ལ་མཆོད་པ་བཟང་པོ་དཔེ་མེད་དང་
། པུར་ཆེན་གྱི་རྩེ་ལ་དར་ལྕོག་ཆེན་པོ་
འཛུགས་པ་སོགས་གནང་
། དེར་ཇོ་བཟང་རྣམས་ལ་ཞལ་གཉིས་མའི་བཀའ་དང་
། བླ་
མ་འབྲང་རི་བ་དཔོན་སློབ་མང་དག་ལ་ཀྱེ་རྡོར་མེ་ཏིའི་ལུགས་ཀྱི་དབང་བཀའ་ཡང་
བསྩལ། སླར་སྡོང་པོ་མཁར་དུ་ཕེབས་ཏེ་སྐུ་མཚམས་ཀྱི་ངེས་པ་ལས་མི་གཡོ་བའི་
ནས་ནང་གི་རྣལ་འབྱོར་ཟབ་མོ་ལ་མཉམ་པར་འཇོག་པའི་སྐབས་ཤེད་དུ་ཆིག་རྒོད་
གནས་ལུགས་བརྒྱད་ཀྱི་གཞས་མགུར་དུ་བཞེངས་པ་ནི། ཨེ་ཀ་ཧཱ་སོ་ད་ཡོ་ཏ་སྨེ། ཡང་
འདི་ལྟར་ཅི་ཡང་བྱ་རྒྱུ་མེད་པར་གཏད་མེད་དུ་ཆིག་རྒོད་བྱེད་ཅིང་གུ་ཡངས་སུ་
འདུག་པ་ལས། ཁ་ཅོལ་བླངས་པ། རྗེ་ཀུན་རྫོགས་ཀུན་ལས་འདས་པའི་དངོས། །གཞི་
ཀུན་བྲལ་ཀུན་གྱི་ངོ་བོ་ཉིད། །དོན་བརྗོད་མེད་བརྗོད་པ་ཀུན་གྱི་རྒྱུ། །ཕ་མཉམ་ཉིད་
ལ་འདུད་དོ་ཨཱ་ཧ་ཧ། །མཉམ་ཉིད་དུ་བྱིན་རློབས་ཨཱ་ཧ་ཧ། །ཨཱ་ཧ་ཧ། ཕོ་བྱར་མེད་གུ་
ཡངས་བློ་བདེ་ཁོ། །སྔོན་ཆད་ཀྱི་འཁྲུལ་ཡུན་དེ་ཙམ་ལགས། །ད་སྒྱུ་མའི་འཆིང་བ་
རྒོད་རེ་བྲོ། །རང་གྲོལ་དུ་གུ་ཡངས་ཨཱ་ཧ་ཧ། །མཉམ་ཉིད་དུ་ཤིགས་སེ་ཨཱ་ཧ་ཧ། །ཨཱ་
145



ལོ་པཎ་གྱི་རྣམ་ཐར་ཕྱོགས་བསྒྲིགས།
ཧ་ཧ། དྷུ་བ། བློ་འདས་ལ་སྒོམ་གྱི་བཅོས་མ་ཞིག །སྒོམ་འདོད་ཀྱི་འཆིང་བ་རྒོད་རེ་
བྲོ; །སྒོམ་མེད་དུ་གུ་ཡངས་ཨཱ་ཧ་ཧ། །དྷུ་བ། གཉིས་མེད་ལ་གཉིས་འཛིན་གྱི་བཅོས་མ་
ཞིག ༑གཉིས་འཛིན་གྱི་འཆིང་བ་རྒོད་རེ་བྲོ། །གཉིས་མེད་དུ་གུ་ཡངས་ཨཱ་ཧ་ཧ། །དྷུ་བ།
རིས་མེད་ལ་རང་གཞན་གྱི་བཅོས་མ་ཞིག །རང་གཞན་གྱི་འཆིང་བ་རྒོད་རེ་བྲོ། །
རིས་མེད་དུ་གུ་ཡངས་ཨཱ་ཧ་ཧ། །དྷུ་བ། གནས་མེད་ལ་གནས་འགྱུའི་བཅོས་མ་ཞིག །
གནས་འགྱུའི་འཆི་བ་རྒོད་རེ་བྲོ། །གཉིས་མེད་དུ་གུ་ཡངས་ཨཱ་ཧ་ཧ། །དྷུ་བ། སྐྱེ་མེད་
པ་སྐྱེ་འགག་གི་བཅོས་མ་ཞིག །སྐྱེ་འགག་གི་འཆིང་བ་རྒོད་རེ་བྲོ། །སྐྱེ་མེད་དུ་གུ་
ཡངས་ཨཱ་ཧ་ཧ། །དྷུ་བ། བདེ་ཆེན་ལ་བདེ་སྡུག་གི་བཅོས་མ་ཞིག །བདེ་སྡུག་གི་འཆིང་
བ་རྒོད་རེ་བྲོ། །བདེ་ཆེན་དུ་གུ་ཡངས་ཨཱ་ཧ་ཧ། །དྷུ་བ། རང་རིག་ལ་གཞན་རིག་གི་
བཅོས་མ་ཞིག །གཞན་རིག་གི་འཆིང་བ་རྒོད་རེ་བྲོ
། །རང་རིག་ཏུ་གུ་ཡངས་ཨཱ་ཧ་ཧ། །
རྒྱུ་བ། མཉམ་ཉིད་ལ་སྤང་བླང་གི་བཅོས་མ་ཞིག །སྤང་བླང་གི་འཆིང་བ་རྒོད་རེ་བྲོ། །
མཉམ་ཉིད་དུ་གུ་ཡངས་ཨཱ་ཧ་ཧ། །དྷུ་བ། ཡེ་རྫོགས་ལ་འཁོར་འདས་ཀྱི་བཅོས་མ་ཞིག །
འཁོར་འདས་ཀྱི་འཆིང་བ་རྒོད་རེ་བྲོ། །ཡེ་རྫོགས་སུ་གུ་ཡངས་ཨཱ་ཧ་ཧ། །དྷུ་བ། ལར་
ཅི་ཡང་མིན་ལ་ཅིར་ཡང་འཆར། །གཏད་མེད་ཀྱི་གཏད་སོ་རྒོད་རེ་བྲོ། །གང་ཤར་དུ་གུ་
ཡངས་ཨཱ་ཧ་ཧ། །མཉམ་ཉིད་དུ་ཤིགས་སེ་ཨཱ་ཧ་ཧ། །སྒོམ་མེད་གཉིས་མེད་རིས་མེད་
གནས་མེད་དེ། །སྐྱེ་མེད་བདེ་ཆེན་རང་རིག་མཉམ་རྫོགས་བརྒྱད། །ཅེས་པའི་སྡོམ་
གྱིས་བསྡུས་པ་གནང་།
དེ་ནས་སྟོན་གྱི་དུས་ལ་བབ་པ་ན། ཡུལ་སྨད་དུ་ཕེབས་ཏེ། མཁའ་འགྲོ་འབུམ་
དེའུ་ཞེས་བྱ་བར་པཎ་ཆེན་བསྟོད་ཆེན་ཐུགས་རྩོམ་གནང་སྟེ། བསྟོད་ཆེན་འདི་ནི། གཞི་
ལམ་འབྲས་བུའི་ཕྱི་ནང་གསང་མཐའ་དག་རྒྱུད་གསུམ་གྱི་གསང་ཆེན་དཔལ་ལྡན་བླ་
146



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མའི་རྡོ་རྗེ་བཞིར་མཉམ་པར་སྦྱོར་བའི་ངེས་པ་དང༌
། རྣམ་པར་ཐར་པ་ཕལ་མོ་ཆེ་
དབང་བཞིའི་གསོལ་བ་བཏབ་པ་རྣམས་ཀྱི་ལུས་སུ་བཅིངས་པ་དངོས་གྲུབ་ཀྱི་འདོད་
འཇོ་ཞེས་བྱ་བ་ཡིན་ལ། ཕྱིས་ཀྱང་བཀའ་ལས་ཙ་རིའི་གནས་ཀྱི་བྱིན་རླབས་ཀྱིས།
ཁམས་དྭངས་པའི་དུས་སུ་བརྩམས་པས་ཆོས་སྐད་ཀྱི་སྡོམས་ཆེ་ཞིང་། ཚིག་གི་སྦྱོར་
བའང་ལྕིད་པ་ཅིག(ཞིག)བྱུང་འདུག་གསུང་ལ། ནང་སོ་ཨ་མོ་གྷ་པས་འདི་ལ་འགྲེལ་
པ་དེབ་གང་ཙམ་ཅིག(ཞིག)ཅིས་ཀྱང་གནང་དགོས་ཤེས(ཞེས)ནན་གྱིས་ཞུས་ནའང་
།
འདི་ལ་འགྲེལ་པ། ཡང་ན་ནི་བཀའ་བསྟན་བཅོས་ཐམས་ཅད་འདིའི་འགྲེལ་པར་འོང་
།
ཡང་ན་ནི་དེབ་གང་ཡང་མངས། ཕྱོགས་གོ་ཙམ་ད་ལྟའི་འདི་ཀས་འོང་གསུངས་ནས་
མ་གནང་། བསྟོད་ཆེན་འདི་རྗེ་འགོས་ཀྱི་གཟིགས་ལམ་བབ་པའི་ཚེའང་
། རྗེ་དེའི་
བཀའ་ལས། འདིའི་མགོར་རྒྱ་གར་སྐད་དུ་ཅིག(ཞིག)སྦྱར་ན། རྒྱ་གཞུང་བཟང་པོ་
ཅིག(ཞིག)ཡིན་པ་འདུག་བསམ་པ་མ་གཏོགས། བོད་པས་བརྩམས་པ་ཡིན་བསམ་པ་
སུ་ལའང་མི་འཆར་བར་འདུག་གསུང་བ་སོགས་བསྔགས་པར་མཛད། མཁའ་འགྲོ་
འབུམ་གྱི་འདུན་ས་དེར་ཡང་ཇོ་བཟང་སོགས་སུམ་བརྒྱ་སྐོར་ལ་ཚོགས་འཁོར་བཟང་
པོ་གནང་
།
ཀྱོ་གོའི་ཚལ་དུ་སྐྱོ་བསང་གི་ཚུལ་དུ་ཐེགས་ཏེ། འདུན་མ་ཡང་རྩེའི་གླུ་མགུར་
དུ་བཞེངས་པ་ནི། ཡང་། ཡུལ་སྨད་བདེ་ཆེན་གསང་བའི་ཕོ་བྲང་གི་དབུས། ཉི་ཟླའི་
ལམ་གཉིས་ལས་འོངས་པའི་ཆུ་བོ་གཉིས་རྡོ་རྗེ་ཡན་ལག་མའི་ཁྱིམ་དུ་འདྲེས་པའི་
འདུས་མདོ། ཀྱོ་གོའི་ཚལ་ཆོས་དབྱིངས་སྤྲུལ་པའི་སྐྱེད་མོས་ཚལ་ན་གུ་ཡངས་སུ་འདུག་
ལས༑ ལྟ་སྒོམ་སྤྱོད་འབྲས་དབྱེར་མེད་པའི་ངེས་པ་ལས་བརྩམས་ཏེ། བློ་བདེའི་
གདེང་ཅུང་ཟད་རྙེད་པའི་གོ་ཡུལ་གླུར་བླངས་པ།
147



ལོ་པཎ་གྱི་རྣམ་ཐར་ཕྱོགས་བསྒྲིགས།
ཕ་སྐྱེ་མེད་འོད་གསལ་ལྷན་ཅིག་སྐྱེས། །གདངས་འགག་མེད་སྲིད་ཞིའི་དཔལ་དུ་
ཤར༑ །དོན་གཉིས་མེད་དཔལ་ལྡན་བླ་མ་ལ། །ད་ཀུན་ཁྱབ་བློ་འདས་སུ་གསོལ་བ་
འདེབས། །ཨ་ལ་ལ་གུ་ཡངས་བློ་རེ་བདེ། །བློ་བདེ་བས་འདུན་མ་ཡང་རྩེར་ཕྱིན། །
རྒྱུ་བ། སྤྱང་གཏད་མེད་གུ་ཡངས་བློ་བདེ་ངས། །རྗེ་གྲུབ་ཐོབ་བཀའ་ལ་རྩིགས(གཙིགས)
སུ་གཟུང་། །གནས་ཕོ་བྲང་མཁའ་སྤྱོད་ཙ་རིར་ཕྱིན། །ལར་བློ་བདེའི་གདེང་ཚད་ཅུང་
ཟད་རྙེད། །ཨ་ལ་ལ། དྷུ། སེམས་བློ་བྲལ་གསལ་སྟོང་རྗེན་པ་འདི། །གཤིས་སྐྱེ་མེད་སྤྲོས་
པ་ཀུན་དང་བྲལ། །གདངས་འགག་མེད་སྣང་བ་ཅིར་ཡང་འཆར། །དོན་གཉིས་མེད་
དུ་ཐག་ཆོད་ལྟ་བའི་གདེང་། །ཨ་ལ་ལ། དྷུ། གཤིས་སྐྱེ་མེད་བསྒོམ་བྱ་སྒོམ་བྱེད་བྲལ། །
གདངས་འགག་མེད་གང་ཤར་རང་སར་གྲོལ། །དོན་གཉིས་མེད་དུ་རང་རིག་སྒོམ་པའི་
གདེང་
། །ཨ་ལ་ལ། དྷུ གཤིས་སྐྱེ་མེད་བླང་དོར་ཀུན་དང་བྲལ། །གདངས་འགག་མེད་
རྒྱུ་འབྲས་སོ་སོར་འཆར། །དོན་གཉིས་མེད་དུ་ཤུགས་འབྱུང་སྤྱོད་པའི་གདེང་
། །ཨ་
ལ་ལ། དྷུ། གཤིས་སྐྱེ་མེད་འོད་གསལ་ཆོས་ཀྱི་སྐུ། །གདངས་འགག་མེད་རྣམ་པ་
ཐམས་ཅད་པ། །དོན་གཉིས་མེད་དུ་ལྷུན་གྲུབ་འབྲས་བུའི་གདེང༌
། །ཨ་ལ་ལ། དྷུ་
གཤིས་སྐྱེ་མེད་བརྗོད་པ་ཀུན་དང་བྲལ། །གདངས་འགག་མེད་གོ་ཡུལ་གླུ་རུ་བླངས། །
དོན་གཉིས་མེད་དུ་ཤེས་པ་བློ་བདེའི་གདེང༌
། །ཨ་ལ་ལ་གུ་ཡངས་བློ་རེ་བདེ། །བློ་
བདེ་བས་འདུན་མ་ཡང་རྩེར་ཕྱིན། །ཅེས་བཀའ་ལས་ཇི་ལྟར་བྱུང་བ་བཞིན། རཱ་
ཛ་ཤྲཱི་བྷ་དྲས་ཡི་གེར་བཏབ་བོ། །
དེ་ནས་ཨང་རྒེ་མཆེད་གསུམ་དུ་ཕེབས་ཏེ། ཚོགས་མཆོད་གནང་བའི་ཚེའང་
སྐུ་ཉམས་ཆེན་པོ་འཁྲུངས་པ་སོགས་ཐུན་མོང་བའི་སྤྱོད་ཡུལ་གྱི་ངོ་མཚར་བའི་ཁྱད་
པར་མང་པོ་དག་ཀྱང་བྱུང་འདུག་ཅིང་
། སྤྱིར་གནས་དེ་རྣམས་སུ་བཞུགས་པའི་དུས་
148



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སུའང༌། རྣལ་འབྱོར་མཆོག་གི་ངེས་པ་ལས་གྲུབ་པའི་མཚན་མ་ཇི་སྙེད་པ་མངོན་དུ་
མཛད་པར་གོར་མ་ཆག་ཀྱང་། སྐལ་མེད་རྣམས་མིའི་ཆོས་བླ་མར་སེམས་པར་འགྱུར་དུ་
དོགས་པའི་དགོངས་པ་ཟབ་ཅིང་བརླིང་བས། འདི་ལྟར་བྱུང་ཞེས་བཀའ་སྩལ་བ་
ཡང་མི་སྣང་ངོ༌། །
དེ་ནས་རིམ་གྱིས་ཡར་ཀླུངས་སྨན་རྒྱལ་དུ་ཞལ་སྔ་ནས་བཞུགས་པའི་དྲུང་དུ་
ཕེབས། གསུང་ཆོས་མང་པོ་གསན་ཅིང་
། ཁྱད་པར། ཡེ་ཤེས་མགོན་པོ་སྐུ་རགས་མའི་
སྐོར་རྣམས་ཁྱེད་ལ་ཞུ་བའི་བློ་མི་འདུག་ཀྱང་
། འདི་ཁྱེད་ལ་འཕྲོད་པ་ཅིག(ཞིག)བྱེད་
དགོས་གསུང(གསུངས)ནས་རྫོགས་པར་གནང་སྟེ། སྤྱིར་བླ་མ་འདིའི་དྲུང་དུ་རྒྱུད་སྡེ་
བཞིའི་དབང་བསྐུར་རབ་འབྱམ(འབྱམས)། རྒྱུད་འབུམ་དང་། འགྲོ་མགོན་བཀའ་
འབུམ། རྔོག་ཆོས་ཀྱི་འགྲེལ་པ་སྐོར། གྲུབ་སྙིང་
། ཨ་མ་ན་སི། གཟུངས་ཕྲན་ལ་སོགས་
པའི་ལུང་རབ་འབྱམ(འབྱམས)། ལམ་རིན་པོ་ཆེ་བཞི་འགྲོས་ལ་སོགས་པའི་ལམ་
འབྲས་སྐོར། གྲུབ་ཆེན་པ་ཉིད་ཀྱི་གསུང་
། ཟླ་སེང་བ་དཔོན་སློབ། བསོད་ནམས་འོད་
ཟེར་བ་སྙེ་མདོ་བ། ཀརྨ་པ་རྣམས་ཀྱི་གསུང་ཇི་སྙེད་པ་སོགས་མ་ཚང་བ་མེད་པའི་ཨུ་
རྒྱན་བསྙེན་སྒྲུབ་དང་། ཆོས་དྲུག་ལ་སོགས་པའི་ཁྲིད་རབ་འབྱམ(འབྱམས)། སྒྲོན་
གསལ། རྡོ་རྗེ་སྙིང་འགྲེལ། བདེ་མཆོག་སྟོད་འགྲེལ། ན་རོ་འགྲེལ་ཆེན། ཐུབ་པ་
དགོངས་རྒྱུན་ལ་སོགས་པའི་བཤད་པ་རབ་འབྱམ་སྟེ་འབྱམས་ཏེ)། ཡོངས་འཛིན་
མཁས་གྲུབ་སུམ་ཅུར་གཅིག་གིས་མ་ཚང་བ་ལ་གསན་པ་མཛད་པ་རྣམས་ཀྱི་ནང་
ནས༑ ཐོས་པ་རྒྱ་མཚོའི་ལུས་ཡོངས་སུ་བརྟས་པར་མཛད་པ་པོ་ནི་དཔལ་གསང་སྤྱོད་
དབང་པོ་ཞེས་ཆེད་དུ་བརྗོད་པར་མཛད་པ་འདི་ཉིད་དེ། བཀའ་དྲིན་མི་མཉམ་པ་
ཉིད་ཡིན་པ་ལས་བརྩམས་ཏེ། བཀའ་ལས་ཀྱང་། བདག་གི་བླ【མའི】ཞལ་སྔ་ནས་དེ་
149



ལོ་པཎ་གྱི་རྣམ་ཐར་ཕྱོགས་བསྒྲིགས།
འཕྲལ་བུ་ཆུང་གི་སྤྱོད་ཚུལ་ལྟར་སྟོན་པས། གཟིམས་མལ་ཡངས་པར་འདྲེ་འགྲེ)ལྡོག་
མཛད་ཅིང་གཟིམས་པ་ཁོ་ན་ལྷུར་མཛད་པ་འདྲ་ཅིག(ཞིག)ཡོད་དེ། ཐུགས་དམ་གྱི་
རྟོགས་པ་ཤིན་ཏུ་མཐོ་ཞིང་རྩལ་ཆེ་བ་ཅིག(ཞིག)ཡིན་འདུག་པས། མཚན་མོ་སྐུ་འཁྲིས་
སུ་ཉལ་བ་ན། ངེད་རང་གཉིད་ཟི་བ་རེ་སོང་མཚམས། ཁྱོད་གཉིད་ལ་སོང་རིང་
ངས་མཚན་བརྗོད་ཚར་དྲུག་བཅུ་སོང་
། ད་ལན་བདུན་བཅུ་སོང་གསུང་ཞིང་། ཁྱད་
པར་ལན་ཅིག་མནལ་ལམ་དུ། རྒྱལ་བའི་མཆོད་རྟེན་ཆེན་པོ་སྒོ་མངས་ཀྱི་རྣམ་པ།
ཆེ་ཆུང་ལྷུན་པོ་དང་མཉམ་པ་སྙམ་བྱེད་པ། བང་རིམ་སོ་སོའི་བར་ལ་རྩི་ཤིང་གི་
ཁྱད་པར་མང་པོ་ཡོད་པ། སྒོ་འཕར་རེ་རེའི་ནང་ནས་ཞིང་ཁམས་མང་པོ་འཆར་བ།
གྷ་ཊི་ར་ཚངས་པའི་འཇིག་རྟེན་དུ་སླེབས་པར་བསམ་པ་དག །བདག་རང་གིས་
བཞེངས་པ་ཡིན་ཟེར་ནས། བང་རིམ་གྱི་བར་ལ་གྲོགས་ཇི་སྙེད་དང་བཅས་ནས་འགྲོ་
ཞིང་འདུག་པ་ཞིག་རྨིས་ཏེ། བླ་མ་དེའི་ཏིང་ངེ་འཛིན་གྱི་འཇུག་པ་ཆ་གཅིག་ཡིན་
པར་འདུག་ཅེས་སོགས་ཡོན་ཏན་རྒྱ་ཆེར་བརྗོད་པར་མཛད་དོ། །
དེ་ནས་སྦྲུལ་ལོའི་དབྱར་རྩེས་ཐང་དུ་ཕེབས་ནས། དགེ་བའི་བཤེས་གཉེན་འགའ་
ཤས་ལ་འཇམ་དཔལ་ཞལ་ལུང་གི་བཤད་པ་དང་། རྗེས་གནང་ཕྲན་ཚེགས་གནང་།
དེའི་སྟོན་བསམ་བདེར་ཞལ་སྔ་ནས་ཕེབས། ནང་སོ་གྲགས་པ་མཐའ་ཡས་པ་ལ་སྦྱོར་
དྲུག་གི་ཁྲིད་གནང་བ་གསན་ཞིང་
། རྗེ་ཉིད་ཀྱིས་ཀྱང་ཐུགས་དམ་དང༌། ཁྱད་པར་
ནང་སོར་གསལ་འདེབས་ཁྲིད་གཉེར་ཡང་མཛད། དེའི་དགུན་ནས་སོས་ཀྱི་བར་
གཡའ་བཟངས་སུ་སྐུ་མཚམས་གནང་སྟེ་མདོ་མང་པོའི་གཟིགས་རྟོག་དང་སོ་སོའི་
ཟིན་བྲིས་ཀྱང་མང་དུ་གནང་། ནང་སོ་གྲགས་པ་མཐའ་ཡས་པ་ལ་ཕན་པའི་སླད་དུ་
གཤིན་རྗེ་གཤེད་ཀྱི་རྒྱས་པའི་འཁྲུལ་འཁོར་བསྒྲུབ་པ་དང༌
། བླང་དོར་གྱི་གནས་མཐའ་
150



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དག་བརྩེ་བས་རྗེས་སུ་བཟུང་བས། དེ་ནས་ཡུན་མ་ཐོགས་པར་ཕས་ཀྱི་རྒོལ་བས་མི་
བརྫི་བར་མངའ་ཐང་ཡར་འཕེལ་དུ་གྱུར་པ་དང་
། ཁྱད་པར་དཔོན་བློན་གཉིས་ལ་ཟབ་
མོ་རྡོ་རྗེ་ཐེག་པའི་ངེས་གསང་ཁྱིམ་ཉིད་ཆོས་སུ་བྱ་བའི་གདམས་པ་དབང་པོ་དང་
མཚམས(འཚམས)པར་སྩལ(བསྩལ)བས་སྐལ་བ་མཐའ་དག་ཅན་དུ་བྱས་པ་སོགས་
གཙུག་ལག་གཉིས་ཀའི་སྒོ་ནས་བཀའ་དྲིང་དྲིན)ཟླ་མེད་པར་མཛད་པ་ཡིན་ནོ། །
དེར་བྲག་ལོགས་པ་ཆོས་རྗེ་ནམ་མཁའ་བྱང་ཆུབ་པ་ལ་དཔལ་ལྷ་མོ་ཙཎྜི་ཀའི་
རྗེས་སུ་གནང་བ་གསན། བླ་མ་དེས་ཀྱང་
། ཆོས་བདག་པོའི་ལག་ཏུ་འཕྲོད་པ་ཡིན་
གསུང་ནས་དགྱེས་པར་མཛད། རྗེ་ཉིད་ལའང་ལྷ་མོ་འདིས་ཕྲིན་ལས་སྒྲུབ་པའི་ཐུགས་
དམ་གྱི་མཚན་མ་བྱུང་ཚོད་དུ་གདའ་བས། ལྷ་མོའི་བསྟོད་པ་སྔ་འབྲེལ་རབ་སད་དང༌
།
མངོན་རྟོགས་བཀའ་རྒྱ་མ་ཞེས་བྱ་བ་མདོར་བསྡུས་ཙམ་ཐུགས་རྩོམ་གནང་
། གུར་དང་
སྡོམ་འབྱུང་གི་རྒྱུད་ལ་འགྱུར་བཅོས་ཀྱང་མཛད། དུས་དེར་ལྷོ་བྲག་ཤར་ནས་ནང་སོ་
ཨ་མོ་གྷ་བས་རྗེ་འདིའི་སྐུ་ཆེ་བའི་ཡོན་ཏན་སྔར་རྗེ་འགོས་ཀྱི་ཞལ་ལས་གསན་པ་
དང་༑ རྟིང་སོར་ཞལ་སྔ་ནས་ཀྱི་བཀའ་ལས་ཀྱང་
། ང་རྒས་པས་ཆོས་འཆད་པ་སོགས་
མི་ཐུབ། ད་ཁྱེད་ཀྱིས་ཆོས་ཞུས་དང་
། བླ་མར་བསྟེན་འོས་པ་དམ་པ་འདི་ཉིད་རིགས་
པའི་ཚུལ་གསུངས་འདུག་པས་བསྐུལ་ནས། སྤྱན་འདྲེན་པ་བྱུང་བས། རྟ་ལོའི་དབྱར།
གཞིས་ཁ་རིན་ཆེན་གླིང་དུ་ཕེབས། དེར་ཡང་ནང་སོ་ཤར་བས་མཚན་ཉིད་དང་ལྡན་
མི་ལྡན་རྟོག་པའི་ཆེད་དུ་རེ་ཤིག(ཞིག)གི་བར་དུ་ཆོས་འབྲེལ་མ་ཞུས་པར། ཉིན་རེ་
བཞིན་འབེལ་གཏམ་ཞུས་པ་ལ་བརྙས་པ་མ་གནང་བར། ལན་རིགས་པར་སྩལ(བསྩལ)
བས༑ མཁྱེན་རབ་དང་གྲུབ་པའི་ཆ་ཙམ་ཡང་དཔག་པར་མ་ནུས་ཏེ། བླ་མར་བཀུར་
ནས༑ ཐོག་མར་རྡོ་རྗེ་ཕག་མོའི་རྗེས་གནང་
། བླ་མ་གསང་འདུས་ཀྱི་བཀའ། རྣལ་
151



ལོ་པཎ་གྱི་རྣམ་ཐར་ཕྱོགས་བསྒྲིགས
།
འབྱོར་ཡན་ལག་དྲུག་གི་ཁྲིད། ཆོས་རྗེ་བོ་དོང་བའི་གཟིམས་དཔོན་འོད་བཟང་པ་
དང་ལྷན་དུ། བརྟག་གཉིས་ཀྱི་རྒྱུད་ཀྱི་བཤད་པ་སོགས་ཟབ་རྒྱས་ཀྱི་ཆོས་སྒོ་མང་པོ་
ཞུས་ཤིང་ཤིན་ཏུ་དད་པར་གྱུར་ཏེ། ཟླ་མེད་པའི་བཀའ་དྲིན་ཅན་གྱི་བླ་མར་འཛིན།
ཆོས་རྗེ་བོ་དོང་བའི་བསྟོད་པ་མཚན་གྱི་རྣམ་གྲངས་ཆེད་དུ་བརྗོད་པ་ཅིག(ཞིག)ཀྱང་
གཟིམས་དཔོན་དེས་བསྐུལ་ནས་གནང་
། པཎ་ཆེན་རིན་པོ་ཆེས་མཛད་པའི་ཕག་མོའི་
བསྟོད་པ་རིམ་པ་གཉིས་པའི་འགྱུར་བཅོས་ཀྱང་མཛད། དེའི་སྟོན་ཤམྦུའི་གངས་
མགུལ་དུ་ཟླ་ཤས་སྐུ་མཚམས་གནང་ནས་བཞུགས། ཐུགས་དམ་ཡང་ཤིན་ཏུ་འཕེལ་ཏེ།
དུས་གསུམ་སངས་རྒྱས་མ་ཞེས་བྱ་བའི་མགུར་བཞེངས་པ་ནི། གུ་རུ་ཙིཏྟ་མེ་ཀ། ངའི་
ལྟ་བླ་མ་དུས་གསུམ་སངས་རྒྱས། དུས་གསུམ་སངས་རྒྱས་ལ་འདུ་འབྲལ་མེད་པ་འདི་
དགའ་བ་ལ། སྐྱིད་པ་ལ། ངའི་ལྟ་བླ་མ་རང་རིག་ཡེ་ཤེས། རང་རིག་ཡེ་ཤེས་ལ་འཕེལ་
འགྲིབ་མེད་པ་འདི་དགའ་བ་ལ། སྐྱིད་པ་ལ། ངའི་ལྟ་བླ་མ་གང་ཤར་རང་གྲོལ། གང་
ཤར་རང་གྲོལ་ལ་དམིགས་གཏད་མེད་པ་འདི་དགའ་བ་ལ། སྐྱིད་པ་ལ། ངའི་ལྟ་བླ་མ་
ཅིར་སྣང་བདེ་ཆེན། ཅིར་སྣང་བདེ་ཆེན་ལ་འཕོ་འགྱུར་མེད་པ་འདི་དགའ་བ་ལ། སྐྱིད་
པ་ལ། ངའི་ལྟ་བླ་མ་མཉམ་ཉིད་ཁྱབ་བརྡལ། མཉམ་ཉིད་ཁྱབ་བརྡལ་ལ་ཕྱོགས་རིས་
མེད་པ་འདི་དགའ་བ་ལ། སྐྱིད་པ་ལ། ངའི་ལྟ་བླ་མ་བསྒོམ་མེད་ལྷུག་པ། བསྒོམ་མེད་
ལྷུག་པ་ལ་ཞེན་གཟུང་མེད་པ་འདི་དགའ་བ་ལ། སྐྱིད་པ་ལ། ངའི་ལྟ་བླ་མ་ད་ལྟའི་
རིག་པ། ད་ལྟའི་རིག་པ་ལ་བསལ་བཞག་མེད་པ་འདི་དགའ་བ་ལ། སྐྱིད་པ་ལ། ཚུལ་
གཅིག་པའི་བླ་མའི་རྣལ་འབྱོར་ཡོངས་སུ་བསལ་བ་དགའ་སྐྱིད་གུ་ཡངས་ཀྱི་གླུ། ཀུ་
ལ་ཤམྦུའི་མགུལ་དུ་བླངས་ཏེ། དམ་ཚིག་གི་སློབ་མ་ཨཱ་ཀཱ་ཤ་རཱ་ཛའི་ངོར་ཡི་གེར་
བྲིས་སོ། །ཞེས་པའོ། །
152



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ནས་རྩེས་ཐང་དུ་ཕེབས། དེ་ལོ་སྔར་པཎ་ཆེན་རིན་པོ་ཆེ་ལ་སྐྱེལ་ཐུང་ཕུལ་
དུས༑ ལོ་བདུན་པ་ལ་སློབ་མ་དམ་ཚིག་པ་ཅིག(ཞིག)ཐོང་གསུང་བ་ཡོད་པའི་ལོ་
ཚིགས་དེ་ཡིན་པས། རྟོགས་ལྡན་བསོད་ནམས་དཔལ་བཟང་ལ། པཎ་ཆེན་རིན་པོ་
ཆེའི་དྲུང་དུ་ཞུ་ཡིག །སྤྱིར་བོད་ཡུལ་བ་རྣམས། ཁྱད་པར་མ་ཧཱ་ཨ་དྷི་པ་ཏི་ཀུན་
དགའ་ལེགས་པས་གཙོས་པའི་བདག་ཅག་རྣམས་ལ་དགོངས་ཏེ། བོད་དུ་ཅིས་ཀྱང་
ཕེབས་དགོས་པའི་ཞུ་བ་གསེར་གྱི་མེ་ཏོག་དང་བཅས་ཏེ་བལ་པོར་བརྫངས་ཤིང་། ལོ་
སྔ་མ་རྣམས་ལའང་གསེར་སྲང་རེ་མ་ཆགས་པ་འབུལ་ཐུབ་པ་ཡིན་གསུང་
། དེ་རྗེས་
ལྷུན་བདེ་རབ་འབྱམས་པ་སོགས་མང་པོ་ལ་བརྟག་གཉིས་ཀྱི་བཤད་པ་དང་
། གཞན་
འགའ་ཤས་ལ་ཞི་ཁྲོའི་བཀའ་གནང་སྟེ། དགུན་མཚམས་ལ་གཡའ་བཟང་དུ་ཕེབས་
ནས་ཐུགས་དམ་ཁོ་ན་ལ་བསྒྲིལ་ཏེ་བཞུགས་ཐོག །ཟླ་བ་བཅུ་གཉིས་པའི་གནམ་གང་
ལ་ཞལ་སྔ་ནས་གཞན་དོན་ལ་གཤེགས་འདུག་པས། སྨན་རྒྱལ་དུ་གདན་འདྲེན་བྱུང་
ཏེ་ཐེགས། ཞལ་སྔ་ནས་དེ་རྣལ་འབྱོར་པ་ཆེན་པོ་ཡིན་པས། ཞལ་གྱི་སྒོ་ནས་བྱང་སེམས་
དཀར་དམར་མང་པོ་བྱོན་པ་ལ། དཔོན་སས་ཁོ་མ་སླེབ་བར་ཐོ་མ་བཏང་ཞེས་སྒུག་པ་
གནང་འདུག་པ། རྗེ་འདིས་ཕེབས་འཕྲལ་གཟིགས་ནས། ངའི་བླ་མ་དེ་ལ་འདི་
རྩམ(ཙམ)འོང་ཅིས་ཀྱང་ཐང་སྟེ། ལོ་ཆེན་བྱང་རྩེ་དང་དྲོངས(གྲོངས)རྟགས་བྱུང་
འདུག་པ་ཞེས་གསུང་ཞིང་
། ཞལ་གྱི་སྒོ་ནས་བྱོན་པ་རྣམས་བཞེས་པ་གནང་བས་
ཐུགས་ཉམས་ཀྱང་ཆེན་པོ་བྱུང་
།
དེ་ནས་སྐུ་གདུང་གི་སྤྱན་སྔར་མཆོད་པའི་བཀོད་པ་བཟང་ཞིང་གཡོ་མེད་པ་
མང་པོ་བཤམས་ཏེ། ཞུགས་འབུལ་བ་དང་། དགོངས་རྫོགས་སྒྲུབ་པ་སོགས་ཀྱི་ཐུགས་
ཁུར་རྒྱ་ཆེན་པོ་བསྣམས་ཤིང་ཕྱག་ལེན་ལ་ཐེབས་པར་མཛད། ཞལ་སྔ་ནས་དེ་རྗེ་འདི་
153



ལོ་པཎ་གྱི་རྣམ་ཐར་ཕྱོགས་བསྒྲིགས།
་་ལྷག་པར་ཐུགས་གཏོད་པས། སྐུ་ཐིམ་དུས་ཀྱང་
། ང་ལ་དགོངས་རྫོགས་གཞན་
ཡང་མི་དགོས། སློབ་དཔོན་ནམ་བློ་དང་
། རྗེ་འདིས་མགོ་བསྡུས་པའི་ལོ་དུས་ཀྱི་མཚན་
བརྗོད་འདི་མ་ཆག་པ་གྱིས་གསུང་བ་སྩལ་འདུག་པ་བཞིན། ལོ་གཅིག་གཉིས་གནང་
ཞིང་༑ དེ་དང་འབྲེལ་བར་དོན་གཉེར་བ་མང་པོ་ལ་མདོ་སྡེ་ཏིང་ངེ་འཛིན་གྱི་རྒྱལ་
པོའི་བཤད་པའང་བསྩལ། དགོངས་རྫོགས་དངོས་གཞིའི་གྲལ་དབུ་རྗེ་འདིས་མཛད་
དགོས་པའི་དཔོན་སས་བཀའ་གནང་བ་ལྟར་གྲལ་དབུ་གནང་སྟེ། གཏམ་བསྔོ་རྒྱུས་
པར་མཛད་པས་ཐམས་ཅད་ཡ་མཚན་དུ་འཛིན་པ་བྱུང་ངོ༌། །
སླར་གཡའ་བཟང་དུ་ཕེབས་ཏེ། སྐུ་མཚམས་ཀྱི་ངང་ནས་དཀའ་བཅུ་བ་བསོད་
བཟང་དང་། སློབ་དཔོན་བཀྲས་རྒྱལ་སོགས་མང་པོ་ལ་སྒྲོན་གསལ་གྱི་བཤད་པ་དང་།
རིམ་ལྔའི་ཁྲིད། དགེ་འདུན་འབུམ་སོགས་ལ་ཕྱག་ཆེན་གནང་ཞིང་
། སྐབས་སྐབས་སུ་
གསུང་རབ་མང་པོ་གཟིགས་པའང་བསྩལ། མདོ་སྡེ་ཏིང་ངེ་འཛིན་རྒྱལ་པོ་ཕྱག་ཆེན་
གྱི་མན་ངག་དང་སྦྱར་བའི་བསྟན་བཅོས་དང་། གཡའ་བཟང་སྤྱན་སྔས་བསྐུལ་ཏེ་པཎ་
ཆེན་སྡོམ་བརྒྱུད་ཀྱི་གསོལ་འདེབས། དགེ་འདུན་འབུམ་གྱིས་ཞུས་ཏེ་ཕྱག་ཆེན་བརྒྱུད་
པའི་གསོལ་འདེབས་རྣམས་ཀྱི་རྩོམ་པ་གནང་།
དེ་ནས་ལུག་ལོ་ཟླ་བ་བཞི་པའི་ཚེས་བཅུ་ལ་གནས་དེར་བཞུགས་ཐོག །བལ་པོ་
ནས་རྟོགས་ལྡན་པ་འཁོར། པཎ་ཆེན་གྱི་བཀའ་ཤོག་ལ་རྗེ་རང་གིས་སྤོས་སྣ་དང་བཅས་
པའི་བསུ་བ་དང་ཕྱག་འབུལ་སོགས་གནང་
། དེ་ནུབ་ཚེས་བཅུའི་ཚོགས་གྲལ་དུ་དྲན་
བརྒྱུད་རྡོ་རྗེའི་གླུ་མགུར་དུ་བཞེངས་ཏེ།
དེ་ཡང་། སིདྡྷི་རསྟུ། རང་བབས་རྡོ་རྗེ་བདེ་བ་ཆེན་པོའི་དབྱིངས་དཔལ་ལྡན་བླ་
མའི་གསང་བ་མཆོག་གི་རྣམ་པར་ཐར་པ་རིས་མེད་པ་དང་འདུ་འབྲལ་མེད་པ་ཉིད་
154



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལས༑ གཞན་སྣང་སྒྱུ་འཕྲུལ་གྱི་རྣམ་པར་ཐར་པ་བགོ་སྐལ་དུ་གྱུར་པ་དག་ལ། མཆོག་
ཏུ་མི་འཕྲོག་པའི་རྐྱེན་སྣང་གསུང་བ་ཅི་བྱ་གཏོལ་མེད་པའི་གཞན་དབང་དུ་
གྱུར་པས།
རིངས་པ་ལས་ཀྱང་ཆེས་རིངས་པར་བསྐུལ་བའི་མཇལ་འདོད་ཉམས་ཀྱི་
འགྱུར་བ། དྲན་པ་སེམས་ཀྱི་གདུང་དབྱངས
། ཡིད་མྱུར་སྐྱོ་བའི་གླུ། ལྟོས་མེད་ཐག་
ཆོད་ཀྱི་མུ་ཅོར་རང་ཉམས་སུ་སྒྲོག་པ་ཨ་ཧོ ཡུལ་ཌཱ་ཀིའི་ཕོ་བྲང་བལ་པོ་ན། །ཕ་
འགྲན་གྱི་དོ་མེད་བཀའ་དྲིན་ཅན། །དཔལ་གྲུབ་མཆོག་ནགས་ཀྱི་རིན་ཆེན་བཞུགས། །
ང་བསམས་ཤིང་སྙིང་ནས་དྲན་པར་བྱུང༌། ༡ །ཁོང་གདོད་མའི་རང་སེམས་རིས་
མེད་ལ། །གཤིས་འདུ་འབྲལ་མེད་པར་བཞུགས་ལགས་ཀྱང་
། །ལར་གཞན་སྣང་སྤྲུལ་
སྐུའི་རྣམ་ཐར་དེ། །ང་བསམས་ཤིང་སྙིང་ནས་དྲན་པར་བྱུང༌
། ༢ །དོན་རྒྱལ་བ་ཀུན་
དང་དབྱེར་མེད་ཀྱང་
། །འཕྲལ་ཅི་འདོད་མོས་པའི་རྗེས་འཇུག་པ། །ཕ་ཡིད་བཞིན་
ནོར་བུ་སྙིང་ནས་དྲན། །ང་གདུང་བའི་སེམས་ལ་བཟོད་གླགས་མེད། ༣ །དབྱིངས་
འཁོར་འདས་རོ་མཉམ་མངོན་གྱུར་ཀྱང་
། །འཕྲལ་བྱམས་པའི་མ་ལས་གཉེན་བཤིན་པ། །
ཕ་བརྩེ་དུངས་ཅན་དེ་དྲན་ཙ་ན། །ལམ་བཤུལ་ཐག་རིང་བའི་བསམ་མནོ་སྟོར། ༤།
དབྱངས་གཞོམ་མེད་ཀྱི་རང་སྒྲ་མངོན་གྱུར་ཀྱང་
། །འཕྲལ་མཁས་པ་མགུ་བའི་ལེགས་
བཤད་ཀྱི། །ཆོས་ཟབ་དགུ་གསུང་བ་དྲན་ཙ་ན། །ལམ་དཀའ་བ་ཀུན་ཇི་ལྟར་དགྱེས་
དགྱེས་མཛོད། ༥ །ཁོང་བློ་འདས་ཀྱི་རྒྱལ་ས་ཟིན་ལགས་ཀྱང༌། །འཕྲལ་ལེགས་ཚོགས་
ཀྱི་རྟེན་འབྲེལ་མ་ལུས་པ། །ལར་མྱོང་ཐོག་ཏུ་སྒྲིག་པ་དྲན་ཙ་ན། །ལུས་ངལ་དུབ་ཀུན་
སེམས་ལ་རྒྱན་དུ་ཆེ། ༦ །ཕ་ཀུན་ཁྱབ་བྱམས་པའི་ནམ་མཁའ་ལས། །འཕྲལ་གཞན་
ཕན་གྱི་ཉི་ཟླ་འོད་གསལ་བས། །འོད་རྨོངས་པའི་མུན་པ་སེལ་བ་འདི། །ང་འདུན་མ་
རབ་ཀྱི་རྩེ་མོར་ཕྱིན། ༧ །གླུ་གདུང་སེམས་ཀྱི་ངག་ཉམས་ཅལ་ཅོལ་ལ། །ཚིག་སྡེབ་སྦྱོར་
155



ཡང་
ལོ་པཎ་གྱི་རྣམ་ཐར་ཕྱོགས་བསྒྲིགས།
གྱི་བཅོས་མ་མི་གདའ་སྟེ། །བུ་ཕ་གཅིག་དྲན་པའི་རྒྱང་འབོད་ལ། །མ་མཁའ་འགྲོའི་
བྱིན་རླབས་ཞུགས་སམ་སྙམ། །ཞེས་ཀུ་ལ་ཤམྦུའི་ལྷ་ཞོལ་གཡའ་བཟང་གི་རི་ཁྲོད་དུ་
ཐུན་མཚམས་ཀྱི་ངེས་པ་གཅིག་ཁོ་ན་ལ་ཉམས་ཇི་ལྟ་བར་གླུར་བླངས་ཏེ། ཡི་གེར་ཡང་
སྤེལ་བའི་རྗེས་སུ་སྟོན་པར་དམ་འཆའ་བའི་རི་མོ་རྡོ་ལ་བྲིས་པ་ཤུ་བྷམསྟུ། །ཞེས་པའོ། །
དེ་རེས་པཎ་ཆེན་རིན་པོ་ཆེའི་བཀའ་ཤོག་དང་བཀའ་ལུང་ལ། མ་ཧཱ་ཨ་ཏི་པ་ཏི་
ང་རྡོ་རྗེའི་སློབ་མ་ཡིན་པས་བློས་འདོར་བར་མི་རིགས་པ་དང་
། ཨཱ་ཙརྱ་ཀུ་མཱ་ཤྲཱི་
རྒན་པོར་སོང་བས་སླེབ་སྟབས་དཀའ། པུརྱ་སཱ་ག་ར་རང་ལྷོ་ཙམ་དུ་སླེབས་པ་དགོས།
དེ་ལྟ་ན་བོད་དུ་ཨེ་སླེབ་ལྟ་གསུང་བ་ཕེབས་པས། སྐུ་མཚམས་བཀྲོལ་ཏེ་རྩེ་དང་རྩེས་
ཐང་སོགས་སུ་ཐེགས། དཔོན་སར། བཀའ་ལུང་འདི་བཞིན་ཕེབས་ཕྱིན་བདག་གིས་
སྤྱན་འདྲེན་ལ་འགྲོ་བ་ཤིན་དུ(ཏུ)རིགས་པས། རྫོང་བ་གནང་དགོས་པ་སོགས་
ཀྱི་རྒྱུ་མཚན་ཕུལ་བ། སྔ་སོར་དགྱེས་པ་དང་བཅས་རྫོང་གྲབས་གནང་ནའང་། རྗེས་
སུ་ཐུགས་འགྱུར་ནས་ཐད་དུ་མ་སོང་བས། གདན་འདྲེན་ལ་ཐེགས་པའི་སྟབས་མ་
འགྲིག་པར་དེ་རེས་ཐེགས་བཞུད་ཐེན(འཐེན)། དེར་ཆོས་རྗེ་ཆོས་གྲགས་པ་ལ་བློ་
སྦྱོང་གསན་ཏེ། ཡོངས་འཛིན་འདིའི་དྲུང་དུ་སྔོན་དུའང་གསང་བ་འདུས་པའི་དབང་
བསྐུར་བ་ཡང་གསན་པ་གནང་འདུག་གོ། །
དེ་ནས་ཐར་པ་གླིང་དུ་ཕེབས་ཏེ། སྐུ་མཚམས་གནང་བའི་ཁོངས་སུ་དགེ་བཤེས་
དོན་གཉེར་མང་པོ་ལ་སྤྱན་རས་གཟིགས་གསང་སྒྲུབ་དང་། ཞལ་གཉིས་མའི་བཀའ།
ཕྱག་ཆེན་གྱི་ཁྲིད་སོགས་གནང་
།
དེ་ནས་སྤྲེའུ་ལོ་ཟླ་བ་དང་པོའི་ནང་དུ་ལྷོ་བྲག་ཤར་དུ་སྤྱན་འདྲེན་པ་བྱུང་བས་
ཐེགས། དེར་ཡར་འབྲོག་ཁྲི་དཔོན་ཧེནྡྲ་ཀུན་དགའ་རིན་ཆེན་དཔལ་བཟང་པོ་ཡབ་
156



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སྲས་ཀྱང་ཕེབས་འདུག་པ། དེ་སྔ་ཡབ་སྲས་གཉིས་དང་ཆོས་འབྲེལ་མི་བཞུགས་ཀྱང་
ངོས་ཀྱིས་བསུ་བ་ཐག་རིང་པོ་ནས་མཛད་ཅིང་
། ཕེབས་ནས་ཡུན་རིང་བ་ན་གསུང་
ཆོས་ཞུ་བ་དང་
། བཀུར་སྟི་མང་པོ་ཕུལ་ཏེ། དེ་ཡང་ཡར་འབྲོག་ཁྲི་དཔོན་པ་དེ་ཆོས་རྗེ་
བོ་དོང་པ་ལ་ལྷག་པར་གུས་པས། དེའི་སྔ་ལོའི་ཆོ་འཕྲུལ་གྱི་དུས། དགོངས་རྫོགས་ལ་
དམིགས་པའི་བསག་སྦྱོང་དང་དགེ་རྩ་སྟོབས་ཆེན་པོ་མཛད་པས། ནུབ་ཅིག་རྨི་ལམ་
དུ་རྗེ་བོ་དོང་བ་དང་མཇལ། ལོ་ཕྱི་མའི་ནང་དུ་སེམས་ངོ་སྤྲོད་པའི་དགེ་བའི་བཤེས་
གཉེན་མཚན་ཉིད་དང་ལྡན་པས་རྗེས་སུ་འཛིན་པར་འགྱུར་ཞེས་པའི་ལུང་བསྟན་
བྱུང་བའི་བཤེས་གཉེན་དེ་འདི་ཡིན་ཐག་ཆོད་དགོངས་ནས་ཤིན་དུ(ཏུ)གུས་པར་
མཛད། བླ་མ་གསང་འདུས་སོགས་གསུང་ཆོས་ཀྱང་མང་དུ་གནང་
། དེ་ནས་ལྷོ་ནུབ་
ལ་བརྒྱུད་དེ་ལྷ་བྲོར་ཐེགས། ཆོས་དབང་གིས་གཏེར་ནས་སྤྱན་དྲངས་པའི་ཤོག་སེར་
རྣམས་དང་། ཕུར་པ་དུས་གསུམ་མཆོག །པདྨ་གུ་རུ། ཆོས་དབང་གི་ཕྱག་ངར་རྣམས་
དང་མཇལ། ཚོགས་འཁོར་གནང་བའི་ཚེ་ཐུགས་ཉམས་ཆེན་པོ་འཁྲུངས་ཤིང་། ཆོས་
དབང་གི་ཕྱག་ངར་ནས་ཚེམས་ཀྱིས་བཅག་སྟེ་བཞེས་པ་གནང༌། དྲུང་ན་ཡོད་པ་
རྣམས་ལའང་ཞལ་ནས་དུམ་རེ་གནང་འདུག་ཅིང་། དེ་ནས་ཟླ་བ་གསུམ་པའི་ནང་དུ་
མཁར་ཆུར་ཐེགས་ཏེ། འཁོང་མཐིང་ལྷ་ཁང་དང༌། དུར་ཁྲོད་ལ་ཁའི་གནས་རྣམས་
མཇལ། ཚོགས་བརྒྱ་རྩ་དང་། སྐལ་ལྡན་རྣམས་ལ་ཕྱག་ཆེན་ལྔ་ལྡན་ལ་སོགས་པའི་
གསུང་ཆོས་ཀྱང་ཅི་རིགས་སྩལ(བསྩལ)། ཁྱད་པར་མཁར་ཆུའི་ཕུག་རིང་དུ་རིག་འཛིན་
གདུང་བའི་འཛབ་སྐུལ་གྱི་མགུར་བཞེངས་པ་ནི།
ན་མོ་གུ་རུ་དེ་ཝ་ཌཱ་ཀི་ནཱི་ཡེ། འཁོར་འདས་རྩ་བྲལ་སེམས་ཀྱི་དབྱིངས། །རྩ་བ་
གསུམ་པོ་དབྱེར་མེད་པ། །རང་རིག་རང་རྩལ་གདུང་ཤུགས་ཀྱིས། །བསྙེན་ཅིང་གསོལ་
157



ལོ་པཎ་གྱི་རྣམ་ཐར་ཕྱོགས་བསྒྲིགས།
བ་འདི་ལྟར་གདབ། །ཨོཾ་ཨཱ༔ཧཱུྃ་བཛྲ་གུ་རུ་པདྨ་སིདྡྷི་ཨཱ༔ ངོ་བོ་ཆོས་སྐུའི་ཞིང་ཁམས་
སུ༑ །སྣང་བ་མཐའ་ཡས་ལ་གསོལ་བ་འདེབས། ། ཨཽ། ཨོ། རང་བཞིན་ལོངས་སྐུའི་
ཞིང་ཁམས་སུ། །ཐུགས་ཆེན་པོ་ལ་གསོལ་བ་འདེབས། །འུ ཨོ། ཐུགས་རྗེ་སྤྲུལ་པའི་ཞིང་
ཁམས་སུ། ། ཧཱུྃ། པདྨ་འབྱུང་གནས་ལ་གསོལ་བ་འདེབས། ། ཨོ། ཅིར་སྣང་དག་པའི་
ཞིང་ཁམས་སུ། །རིགས་འཛིན་མཆེད་ལྕམ་ལ་གསོལ་བ་འདེབས། ། ཨོ། ཀ་དག་ལྷུན་
གྲུབ་ཞིང་ཁམས་སུ། །ཡི་དམ་ལྷ་ཚོགས་ལ་གསོལ་བ་འདེབས། ། ཨོ། ཕྲིན་ལས་ལྷུན་
གྲུབ་ཞིང་ཁམས་སུ། །མ་སྲིང་མཁའ་འགྲོ་ལ་གསོལ་བ་འདེབས། །གནས་མཆོག་འདི་
རུ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་སྐུར། ། ཨོ། བགེགས་དང་ལོག་
འདྲེན་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། ། ཨོ། ཨོཾ་ཨཱཿཧཱུྃ་བཛྲ་གུ་
རུ་བ་ན་རཏྣ་སིདྡྷི་ཧཱུྃ། ། གྷོ། སྙིང་ག་ཆོས་ཀྱི་འཁོར་ལོ་རུ། །རྩ་བའི་བླ་མ་ལ་ གསོལ་བ་
འདེབས། ། ཨོ། མི་ ཧཱུྃ ཤིགས་ཐིག་ལེའི་ངོ་བོ་རུ། བླ་མ་ཀུན་འདུས་ལ་གསོལ་བ་
འདེབས། ། ཨོ། བདེ་ཆེན་ཡན་ལག་བདུན་ལྡན་དུ། །ནགས་ཀྱི་རིན་ཆེན་ལ་གསོལ་བ་
འདེབས། །ཨོ། སྤྱི་བོ་བདེ་ཆེན་འཁོར་ལོ་རུ། །བཀའ་བརྒྱུད་བླ་མ་ལ་གསོལ་བ་
འདེབས། ། ཨོ། མགྲིན་པ་ལོངས་སྤྱོད་འཁོར་ལོ་རུ། །ཡི་དམ་ལྷ་ཚོགས་ལ་གསོལ་བ་
འདེབས། ། ཨོ། ལྟེ་བ་སྤྲུལ་པའི་འཁོར་ལོ་རུ། །དཔའ་བོ་མཁའ་འགྲོ་ལ་གསོལ་བ་
འདེབས། ། ཨོ། གསང་གནས་འདུས་པའི་འཁོར་ལོ་རུ། །དམ་ཅན་རྒྱ་མཚོ་ལ་གསོལ་
བ་འདེབས། ། ཨོ། ལུས་ངག་ཡིད་ལ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་
སྐུར༑ ། ཨོ། བགེགས་དང་ལོག་འདྲེན་བར་ཆད་སོལ། །མཆོག་དང་ཐུན་མོང་དངོས་
གྲུབ་སྩོལ། །ཨོ། ཞེས་ལྷོ་བྲག་དཔལ་གྱི་མཁར་ཆུའི་ཕུག་རིང་གསང་བའི་གནས་
མཆོག་རིག་འཛིན་པདྨའི་གཞལ་ཡས་ཁང་
། སྒྲུབ་ཆེན་དཀྱིལ་འཁོར་སྟེགས་བུ་ལ་
158



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བཞུགས་ཏེ་ཌཱ་ཀི་མཆོད་པའི་ཚོགས་གྲལ་དུ་གསོལ་བ་བཏབ་ཅིང་བསྙེན་པ་ལས། རྡོ་
རྗེ་ནམ་མཁའ་ལྡིང་གི་མཚན་མ་རྙེད་པའི་མནལ་ལམ་གྱི་ལྟས་རྨད་དུ་བྱུང་བ་དག་
མངོན་དུ་གྱུར་པ་ལས་བརྩམས་ཏེ། མཁར་ཆུའི་བརྡ་གསང་ཞེས་བྱ་བ་གནང་བ་ནི།
ནག་པའི་བུ་མོ་ཟླ་བཞིན་ཅན། །མེ་ཡི་ཚེས་ལ་སྤྱོད་པ་ན། །རིག་འཛིན་གུ་ཧ་
རིང་པོ་ཡི། །སྒྲུབ་ཆེན་སྟེགས་བུ་ལ་འདུག་ནས། །གསང་བའི་སྟོན་མོ་སྤྱད་མཐའ་ཡི། །
ཐོ་རངས་རྫུན་གྱི་ཡུལ་གསལ་བ། །ཀུན་གསལ་ཀློང་དུ་ག་རུ་ཌ། །རཀྟ་ཀུ་ལ་པཀྵ་ཡི། །
རུ་དྲའི་གཤོག་རླབས་ཆེར་བསྐྱོད་པས། །མཐའ་མེད་ས་ར་མཐིལ་མཐོང་དཀྲུགས། །
མེ་གྲངས་སརྦ་བཟོད་དཀའ་བསྐེམས། །དེ་མཐར་ཀྲྀཥྞ་ས་རས་བསྡིགས། །པྲ་བྷ་སྭ་རའི་
དབྱིངས་སུ་ཐིམ། །འདི་ཡང་བསུ་འོས་མིན་ན་ཀོ། །ས་བོན་ཙམ་ཞིག་ལི་ཁི་ཏཾ། །ཞེས་
པའོ། །
སླར་ཡང་ལྕགས་ཕུར་ཅན་ཞེས་བྱ་བར་ཚོགས་ཀྱི་འཁོར་ལོ་རྒྱ་ཆེན་པོ་གནང་
བ་ན། ཀུན་སྣང་སྒྱུ་འཕྲུལ་གྱི་ཚོན་རིས་གསལ་བས་གསང་བའི་བྱིན་ཕེབས་པའི་མཚན་
མ་མངོན་དུ་མཛད་པས་ཀྱང་བསྐྱུད་པར་ཕངས་པའི་དགོངས་པས་འཛབ་བསྐུལ་དང་
བརྡ་གསང་འདི་དག་གཞན་དོན་དུ་ཡི་གེར་འགོད་པའང་གནང་
། དེ་ནས་ལྷ་མོ་
མཁར་དུ་ཐེགས་ཏེ་ཚོགས་ཀྱི་འཁོར་ལོ་གནང་བའི་གྲལ་དུ། སྒྲུབ་པ་མོ་སངས་རྒྱས་
མཚོ་ལ་སོགས་པ་རྣམས་ལ་སྐལ་ལྡན་བཅུ་གསུམ་མ་མགུར་དུ་བཞེངས་ཏེ། དེ་ཡང་།
ན་མོ་གུ་ར་ཝེ། ཕ་རིག་འཛིན་བཀའ་བརྒྱུད་ཐམས་ཅད་དང་
། །ཡི་དམ་རྒྱལ་བ་
རྒྱ་མཚོའི་ཚོགས། །དཔའ་བོ་མཁའ་འགྲོ་མ་ལུས་པ། །དབྱེར་མེད་རྗེ་ལ་གསོལ་བ་
འདེབས། །སྐལ་ལྡན་ཀུན། བཤིས(གཤིས)བརྟན་གཡོ་དག་པ་རབ་འབྱམ(འབྱམས)ལ། །
བཟང་ངན་ཕྱོགས་རིས་མ་མཆིས་ཀྱང་། །ཕྱི་ནང་སྟེན(རྟེན)འབྲེལ་ངོ་མཚར་བས། །
159



ལོ་པཎ་གྱི་རྣམ་ཐར་ཕྱོགས་བསྒྲིགས།
ལྷོ་བྲག་དཔལ་གྱི་མཁར་ཆུར་ཕྱིན། །སྐལ ང་འདི་བྱའི་གཏད་སོ་མི་གདའ་སྟེ། །མྱུར་
བདེའི་ལམ་གསང་རིག་པའི་ཕྱིར། །ཌཱ་ཀི་མཉེས་པའི་ཚོགས་འཁོར་བསྐོར། །སྙིང་པོའི་
དོན་ལ་བྲོད་ཁ་རྙེད། །སྐལ༴ གནས་དེ་ན་འཚོགས་པའི་སྐལ་བཟང་རྣམས། །དད་གུས་
འདུན་པས་མཚམས་སྦྱར་ནས། །སྙོམས་ལས་ཅན་གྱི་སྤྲང་པོ་ལ། །ཉམས་ལེན་མཚམས་
ཚོད་གླུར་ལོང་སྐད། །སྐལ༴ ང་ཉམས་མྱོང་ཅན་ཅིག(ཞིག)མ་ལགས་ཏེ། །གྲུབ་ཐོབ་རྗེ་
ཡི་བཀའ་དྲིན་ལས། །གདམས་པའི་ཡིད་ཆེས་གཏིང་ནས་རྙེད། །དེ་ཕྱིར་དར་ཅིག་
སྙན་གསན་འཚལ། །སྐལ་ལྡན༴ ཡོང་རྙེད་དཀའི་དལ་འབྱོར་ལོང་མེད་ལ། །སྡུག་
བསྔལ་འཁོར་ལོ་བསྐོར་དོན་མེད། །བརྟན་ས་ད་རེས་མ་ཟིན་ན། །གཡང་སར་ལྷུང་
ནས་སུ་ཡིས་སློང་
། །སྐལ༴ འཁོར་བའི་ཞེན་ཐག་རྦད་ཀྱིས་ཆོད། །དཀོན་མཆོག་གསུམ་
ལ་བློ་སྙིང་གཏོད། །དྲིན་ཆེན་རྗེ་ལ་རེ་ལྟོས་ཆོས(འཆོས)། །ཐར་པའི་ཐབས་ལ་སྙིང་
སྟོབས་བསྐྱེད། །སྐལ༴ མ་སེམས་ཅན་སངས་རྒྱས་སྙིང་པོ་ཅན། །ཉམས་ཐག་འཁྲུལ་པ་
བསལ་བའི་ཕྱིར། །རང་སེམས་སངས་རྒྱས་རྟོགས་འདོད་པའི། །རྩ་བ་བྱང་ཆུབ་སེམས་
མཆོག་སྦྱོང་། །སྐལ་ ལར་ཅིར་སྣང་ལྷ་སྐུའི་རང་ཞལ་ལ། །ཐ་མལ་སྣང་ཞེན་འཁོར་བའི་
རྒྱུi །ཡིན་ལུགས་སྒོ་གསུམ་དབྱེར་མེད་པས། །གང་སྣང་ལྷ་ཡི་འཁོར་ལོར་ལྟོས། །སྐལ་
གཞི་རང་ལ་བཞུགས་པའི་སངས་རྒྱས་དེ། །ཉག་གཅིག་བླ་མའི་དྲིན་གིས(གྱིས)རྟོགས། །
ཐ་དད་འཛིན་པ་ལིངས་ཀྱིས་བསྐྱུར། །དབྱེར་མེད་ངང་དུ་གསོལ་བ་ཐོབ། །སྐལ༴ དོན་
གཞི་རྩ་བྲལ་བའི་སེམས་ཉིད་ལ། །བཅོས་མའི་སྒོམ་རྒྱུ་ཅི་ཡང་མེད། །གང་ཤར་ངོ་བོ་
ལྷོད་ཀྱིས་ཀློད། །རང་རིག་རང་གསལ་རྗེན་པར་སྐྱོངས། །སྐལ༴ ཅི་སྣང་བ་སེམས་ཀྱི་
རོལ་པ་ལ། །བྱས་བསགས་དགེ་བ་ཐ་དད་མེད། །འཁོར་འདས་བདེ་དགེ་མ་ལུས་པ། །
དམིགས་མེད་སྐུ་བཞིའི་རྒྱུ་རུ་བསྔོས། །སྐལ༴ ལར་མདོ་རྒྱུད་ཀུན་གྱི་གདམས་པའི་
160



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གནད། །ཐུན་ཐོག་ཅིག་ཏུ་བླང་བདེ་བ། །མན་ངག་རྒྱལ་པོ་ལྔ་ལྡན་ཟེར། །སྙིང་ལ་
ཆོངས་ལ་ཉམས་སུ་ལོང་(ལོངས)། །སྐལ་ལྡན་ཀུན། གྲུབ་པ་མོ་སངས་རྒྱས་མཚོ་ལ་
སོགས་པ་སྐལ་པ་དང་ལྡན་པ་རྣམས་ལ་ཉམས་ལེན་གྱི་གསོས་བཏབ་པའི་ཚེ་གཅམ་
བུ་ཙམ་མ་ཡིན་པར་གསོལ་བ་འདེབས་པའི་དྲན་པའི་གསོས་འདེབས་སུ། གནས་ཆེན་
མཁར་ཆུའི་དེ་བི་ཀོ་ཊི་ཞེས་བྱ་བའི་རྩེ་མོར་ཌཱ་ཀི་མཆོད་པའི་ཚོགས་གྲལ་དུ་སྨྲས་པ་
ཤུ་བྷཾ། །ཞེས་པའོ། །
དེ་ནས་རིམ་གྱིས་གྲོ་བོ་ཀླུང་དུ་ཐེགས་པའི་ཐོག་མར་སྲས་མཁར་དུ་ཕེབས་ཏེ།
སྲས་མཁར་གྱི་མར་པའི་སྐུ་འདྲ་བཞུགས་སར་དེ་ནུབ་བཞུགས་ཏེ་ཚོགས་ཀྱི་འཁོར་ལོ་
གནང་། དེའི་དུས་སུ་རྗེ་མར་པ་ཡབ་སྲས་ལ་ཐུགས་ཀྱི་དད་པ་ལྷག་པར་འཁྲུངས་ནས་
སྐྱེས་མཆོག་གདུང་བའི་ཛབ་བསྐུལ་གྱི་མགུར་བཞེངས་པ་ནི།
ཨོཾ་ཨཱཿཧཱུྃ་བཛྲ་གུ་རུ་དྷརྨ་བུདྡྷི་སིདྡྷི་ཧཱུྃ། རང་བཞིན་ཆོས་སྐུའི་ཞིང་ཁམས་སུ། །
ཟུང་འཇུག་བདེ་ཆེན་ལ་གསོལ་བ་འདེབས། ། ཨོ། དག་པ་ལོངས་སྐུའི་ཞིང་ཁམས་སུ། །
འཁོར་ལོ་སྡོམ་པ་ལ༴ ཨོྃ། ཐུགས་རྗེ་སྤྲུལ་པའི་ཞིང་ཁམས་སུ། །སྒྲ་བསྒྱུར་རྒྱལ་པོ་ལ༴ ཨོ།
གྲོ་བོ་ལུང་གི་གནས་མཆོག་ཏུ། །སྐྱེས་མཆོག་མར་པ་ལ༴ ཨོ། སྲས་མཁར་སྤྲུལ་པའི་ཕོ་
བྲང་དུ། །བཀའ་དྲིན་མཉམ་མེད་ལ༴ ཨོ། འགྱུར་མེད་བདེ་ཆེན་ཞིང་ཁམས་སུ། །ཆོས་
ཀྱི་བློ་གྲོས་ལ༴ ཨོ། ཆོས་དབྱིངས་དག་པའི་ཞིང་ཁམས་སུ། །བདག་མེད་གཙོ་མོ་ལ༴ ཨོ།
སྒྱུ་འཕྲུལ་སྤྲུལ་པའི་ཞིང་ཁམས་སུ། །དར་མ་མདོ་སྡེ་ལ༴ ཨོ། ཕྲིན་ལས་ལྷུན་གྲུབ་ཞིང་
ཁམས་སུ། །བུ་ཆེན་མཆེད་བཞི་ལ༴ ཨོ། ཉི་ཤུ་རྩ་བཞིའི་གནས་མཆོག་ཏུ། །དཔའ་བོ་
མཁའ་འགྲོ་ལ༴ ཨོ། བཀའ་སྡོད་དམ་ཚིག་ཞིང་ཁམས་སུ། །དུད་སོལ་ལྷ་མོ་ལ༴ ཨོ།
ལུས་ངག་ཡིད་ལ་བྱིན་ཕོབ་ལ། །སྒྲུབ་མཆོག་བདག་ལ་དབང་བཞི་སྐུར། ། ཨོ། བགེགས་
161



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་ལོག་འདྲེན་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། ། ཨོཾ། ཞེས་
གསང་བའི་བརྡ་སྣ་ཚོགས་གསལ་བའི་སྤྲེའུ། སྲས་མཁར་སྤྲུལ་སྐུའི་ཕོ་བྲང་དུ་ཌཱ་ཀི་
མཆོད་པའི་ཚོགས་གྲལ་དུ་བསྙེན་ཅིང་གསོལ་བ་བཏབ་པ་ལས། བཟི་བོའི་སྤྱོད་པ་ངོ་
རེ་ཚ། །བྱིས་པའི་གྲོགས་པོས་ཁྲེལ་ཏ་རེ། །ཅལ་ཅོལ་བྲག་པའི(བྲག་ཆའི)རང་སྒྲ་
ལས༑ །སྙིང་པོ་སློབ་མས་བསྐུལ་ཕྱིར་བྲིས། །ཞེས་པའོ། །
དེ་ལྟར་གསུང་མགུར་གནང་བའི་ཚེ་རྒྱུན་རིང་པོའི་བར་དུ་ཐུགས་ཉམས་
འཁྲུངས་ཤིང་
། སྐྱེས་མཆོག་ཡབ་སྲས་ཀྱི་སྐུའི་སྣང་བ་མངོན་དུ་གྱུར་ནས། །བྱང་ཤམྦྷ།
ལ་ཆོས་ཀྱི་ཕོ་བྲང་ན། །བཙུན་མོ་ལྔ་བརྒྱའི་དབུས་ན་བཞུགས། །དུས་ད་ལྟ་ཁོ་བོའི་
མདུན་དུ་བྱོན། །ཁྱེད་སྐལ་ལྡན་ཡོད་ན་མཐོང་ལགས་སམ། །ཞེས་བྱ་བ་ལ་སོགས་པ
གསུང་མགུར་མང་དུ་གནང་།
སང་དེ་དྲུང་དུ་འཁོད་པ་རྣམས་ཀྱིས་མདང་གནང་བའི་གསུང་མགུར་རྣམས་
ཡི་གེར་འཁོད་པ་ཅིག(ཞིག)དགོས་ཞེས་ནན་གྱིས་གསོལ་བས། དགའ་གླུ་སྲས་མཁར་
མར་གྲགས་པའི་ས་བོན་ཙམ་ཡི་གེར་འགོད་པ་གནང་བ་ནི། ཕ་སྲིད་ཞིའི་ཁྱབ་བདག་
རྡོ་རྗེ་འཆང་། །བཀའ་དྲིན་མཉམ་མེད་མར་པའི་ཞབས། །དབྱེར་མེད་ནགས་ཀྱི་རིན་
ཆེན་ལ། །བཅོས་མ་མིན་པར་གསོལ་བ་འདེབས། །གསོན་དང་འདིར་ཚོགས་སྐལ་
ལྡན་ཀུན། །ང་བསགས་པ་ཅན་གྱི་རྣལ་འབྱོར་པ། །ཕྱོགས་རིས་མེད་པའི་ཐོས་པ་
བཙལ། །སྙིང་པོའི་དོན་དུ་དྲིལ་ནས་བསམས། །ཡོང་བསྟན་པའི་སྙིང་པོ་མ་རྒྱུད་ལ། །
ཡིད་ཆེས་དད་པ་གཏིང་ནས་རྙེད། །གངས་ཅན་ལྗོངས་སུ་སྲོལ་བཏོད་པ། །སྐྱེས་
མཆོག་མར་པའི་བཀའ་དྲིན་དྲན། །རྩེ་གཅིག་གི་སྒྲུབ་པ་མ་ནུས་ཀྱང་། །མཁྱུད་སྤྱད་
ནང་གི་རྟེན་འབྲེལ་ལས། །གསང་སྤྱོད་ཀྱི་གནས་ལ་ཡིད་སྨོན་ཤོར། །ལམ་བསྒྲོད(བགྲོད)
162



ཁྲིམས་ཁ་
ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དཀའི་སྡུག་བསྔལ་ཁྱད་དུ་བསད། །ཕ་ལོ་ཙའི་བཞུགས་གནས་དངོས་སུ་ཕྱིན། །ཡིད་
གཉིས་སུ་མེད་པར་གསོལ་བ་བཏབ། །བྱིན་རླབས་ཀྱང་ཅུང་ཟད་ཞུགས་སམ་སྙམ། །
ཉམས་བན་བུན་གྱི་རང་རྩལ་སྐྱིལ་མ་ཐུབ། །ངས་སྔོན་ཅད(ཆད)ཕུང་པོ་ཨ་འཐས་
ལ༑ །ངར་འཛིན་གྱི་འགོང་པོའི་གཞི་རྟེན་བཅོལ། །གཉིས་འཛིན་གྱི་ཕུང་གྲོས་ཐམས་
ཅད་བཤམས། །འཁྲུལ་སྣང་གི་འཁོར་བར་སྡུག་ཐག་བཅད། །ཡོང་བརྟན་གཡོ་སྒྱུ་
འཕྲུལ་དྲ་བའི་སྐུ། །འཁོར་འདས་རིས་མེད་རང་སྣང་ལ། །རང་རིག་རང་གྲོལ་གྱི་
ངོ་ཤེས་ཐོགས། །བདེ་ཆེན་གྱི་རྒྱལ་ས་རྙེད་དམ་བསམ། །ངག་བརྗོད་མེད་ནཱ་དའི
རང་བབས་ལ། །བརྗོད་འདོད་ཀྱི་བཅོས་མ་ཅོལ་རེ་ཆུང༌། །སྒྲ་གང་གྲགས་རིས་མེད་
བྲག་ཅའི་དབྱངས། །ལར་སྒྱུ་མའི་གཏན་གྲོགས་རྙེད་དམ་སྙམ། །སེམས་བློ་བྲལ་གྱི་
རང་ངོ་རྗེན་པ་ལ། །ཞེན་འཛིན་གྱི་ངན་ལང་འཆོར་དོན་མེད། །གང་ཤར་བཟོ་མེད་
ལྷུག་པའི་གདེངས(གདེང་)། །ལྷུན་གྲུབ་ཀྱི་རང་ས་ཟིན་ནམ་སྙམ
། །གཤིས་ད་ལྟའི་ཤེས་
པ་ཐོལ་སྐྱེས་ལ། །སྔོན་ཆད་མ་བསྒོམས་པས་ཀྱང་མཐོང་། །ཕྱི་ནས་སྒོམ་པའི་རྩོལ་བས་
གཡེང་། །སྒོམ་མེད་ཀྱི་མྱོང་བ་དེས་ཀྱང་བསླུས། །ང་འཁོར་འདས་རང་གྲོལ་གཞི་མེད་
ལ༑ །སྒོམ་དང་མི་སྒོམ་གྱི་བཅོས་མ་ཞིག །ཐོས་བསམ་ལོ་འདོད་ཀྱི་མཁར་པོ་འགྱེལ། །
ཉམས་མྱོང་ཞེན་འཛིན་གྱི་རྟེན་ཕུར་སྟོར། །ཧ་ཧ་ཅི་མེད་བྱར་མེད་ལ། །མི་བྱེད་དགུ་
བྱེད་ཀྱི་སྤྲོས་པ་ཤར། །ཤར་དུ་ཆུག་གཉེར་ཁ་མེད་པའི་ལས། །ཟུང་འཇུག་གི་རང་རྩལ་
རྒོད་རེ་བྲོ། །ང་གྲུབ་ཐོབ་རྗེ་ཡི་སྙིང་གི་བུ། །བཀའ་བརྒྱུད་ཀྱི་སྒོམ་ཆེན་ཐ་ཤལ་ཙལ། །
སྙིང་པོའི་བསྟན་འཛིན་འབྲིང་པོ་ཅིག(ཞིག)། གུ་ཡངས་ཀྱི་སྤྲང་པོའི་ཡང་རྩེ་ལགས། །
སྦག་སྦོབ་མང་དུ་སྨྲས། །དེ་ཙམ་ཆེ་ལོང་དྲན། །གཏད་སོ་ཅི་ཡང་མེད། །སེམས་ལ་ཕན་
པ་སྲིད། །ཕྱི་བཞིན་འཇུག་པའི་གྲོགས། །རྟོགས་ལྡན་སྐད་པོ་ཆེ། །བསོད་ནམས་དཔལ་
163



ལོ་པཎ་གྱི་རྣམ་ཐར་ཕྱོགས་བསྒྲིགས།
གྱི་ངོར། །ཕྱི་ནས་ཡི་གེར་བྲིས། །ཞེས་སོ། །
དྲུག་པ། བྱིན་རླབས་ཀྱི་སྟོབས་ཀྱིས་དབུགས་དབྱུང་བ་ཇི་ལྟར་ཐོབ་པ།
དེ་ནུབ་སྲས་མཁར་གྱི་བདག་མེད་མའི་གཟིམས་ཆུང་དུ་བཞུགས་པའི་ཚེ།
མཚན་ལྟས་ངོ་མཚར་བ་ཇི་ལྟར་བྱུང་བ་ལས་ཕྱོགས་ཙམ་མཚོན་པ་གྲོ་བོ་ལུང་བརྡ་
གསང་ཞེས་བྱ་བ་འདི་གནང་སྟེ། ཤིང་ལ་མརྐེཎྜ་འཛེག་པའི། །ས་གའི་ཉ་ལ་དུས་
སྟོན་རྩེ། །མར་པའི་རིགས་བྱུང་ཕ་ཡི་ཁྱིམ། །ནེརཱཏྨ་ཡི་ཕུག་ཏུ་ཉལ། །ཌཱ་ཀི་མཆོད་
མཐར་ནམ་ལངས་ཚེ། །མགྲིན་པའི་ཡུལ་སྟོན་བཀྲ་བ་ན། །ཤི་ཥྱ་ཨསྟི་རྒྱུན་ལྷན་ཟུང་
། །
ན་མསྐ་ར་བཛྲ་སྱ། སློབ་མར་བཅས་པ་གུ་རྒྱ་སྱ། །དགའ་སྟོན་སྤྱད་པས་རྣལ་འབྱོར་
གྱི༑ ༑ཀུན་དུ་སྤྱོད་པ་བྱིན་ཉམས་ཅན། །ན་དའི་རང་སྒྲ་ཨེ་ཝཾ་མ་ཡཱ། །བུག་པ་རི་བོའི་
རྩེར་སོན་ལོ། །སྐན་དྷ་སྙིགས་མ་ཨལྤ་ཏི། །མ་ལ་བགོ་ཤ་ཕན་ཕྱིར་ཞོག །དངས
(དྭངས)མ་གདོད་མའི་ཁྱིམ་དུ་ཐིམ། །སརྦ་སི་དྷརྦ་སིདྡྷི སྒྱུ་མའི་མེ་ལོང་ལས་བདེན་
པ༑ །བྱཱ་ཀ་ར་ཎའི་མིག་འཁྲུལ་གྱི། །འཁོར་ལོ་བསྐྱུད་འོས་མིན་པ་ཧོ །ཞེས་སོ། །
དེ་ནས་དེའི་སང་ནུབ་སྲས་མཁར་གྱི་འོག་ཁང་དུ་ཞག་གཅིག་བཞུགས་པ་
གནང་སྟེ། འོག་ཁང་དེ་ཞབས་འབྲིང་བ་དག་ཀྱང་ཐེམ་པའི་ནང་དུ་ཕྱིན་པ་ཙམ་གྱིས་
རླུང་མཉམ་རྒྱུར་འགྲོ་བ་བྱུང་འདུག་ན། དམ་པ་འདི་ལ་མཚན་མ་ངོ་མཚར་བ་དག་
བྱུང་བར་གདོན་མི་ཟའམ་སྙམ་ལ། དེར་སྲོག་ཆགས་ཁྱི་ཤིག་པས་གང་བ་ཙམ་དུ་འདུག་
ནའང་། དཔོན་སློབ་རྣམས་ལ་གནོད་པའི་རྣམ་པ་ཙམ་ཡང་མ་བྱུང་བར་འདུག་གོ། །
དེ་ནས་གྲོ་བོ་ལུང་དུ་ཕེབས། གཙུག་ལག་ཁང་རྣམས་མཇལ། རྗེ་བཙུན་མར་པའི་ཆོས་
164



ཆོས་
ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཁྲིའི་སྟེང་དུ་ཕེབས་ནས། ཞབས་འབྲིང་བ་རྣམས་གཙོ་བོར་གྱུར་པའི་མང་པོ་ལ། གུར་
བརྟག་སམ་གསུམ་གྱི་སྟོད་ནས་དུམ་རེ་དང་
། ཆོས་དྲུག་དང་ལྔ་ལྡན་གྱི་ཁྲིད་ལུས་
ཚད་ཙམ་རེ་རྟེན་འབྲེལ་ཡོད་གསུངས་ནས་གནང་
།
དེ་ནས་ཟང་ཕུག་ཏུ་ཕེབས་ཏེ། རྗེ་མར་པའི་གཟིམས་སྒྲོམ་དུ་བཞུགས་ནས་ཐུགས་
དམ་གྱི་གནས་པ་གཙོ་བོར་གནང་ཞིང་
། ཐུན་མཚམས་སུ་ཞབས་འབྲིང་བ་རྣམས་དང་
།
བུམ་ཐང་ནས་ཇོ་བོ་ལྷ་དབང་སོགས་ལ་སྐྱེས་མཆོག་གི་རྣམ་ཐར་གྱི་ལུང་དང༌
།
དྲུག་ལྔ་ལྡན་སོགས་ཀྱི་ཁྲིད་གནང་། མར་པའི་རྣམ་ཐར་གསོལ་འདེབས་དང་། གསོལ་
འདེབས་བསྟན་པ་རྒྱ་མཚོའི་ཐུགས་རྩོམ་ཡང་མཛད། ཞབས་འབྲིང་བ་དག་གིས་
གསོལ་བ་བཏབ་པའི་ངོར་བཀའ་བརྒྱུད་གསོལ་འདེབས་ཉམས་རྩལ་མ་ཡང་གནང་
།
སྐབས་དེར་རས་པ་བཞེན(གཞེན)བསྐུལ་གྱི་གླུ་མགུར་དུ་བཞེངས་པ།
ཕ་དྲིན་ཅན་རྗེ་ལ་སྐྱབས་སུ་མཆི། །སེམས་ལས་སུ་རུང་བར་བྱིན་གྱིས་རློབས།
།
དད་ལྡན་གྱི་རྟོགས་ལྡན་རས་པ་ཁྱེད། །ཆོས་ཚུལ་བཞིན་མཛད་ན་འདི་ལྟར་དགོངས། །
ཚེ་ལོང་མེད་ནམ་འཆི་དུས་བཏབ་མེད། །ལྟོ་རྒྱབ་ཀྱི་ཁོལ་པོ་ཅི་ལ་ཁོམ། །སྟབས་ལེགས་
ཀྱིས་རྙེད་པའི་དལ་འབྱོར་ལ། །སྡུག་བསྔལ་གྱི་ལམ་སྟེགས་མ་འཆོལ་ཅིག །འཁོར་བ་
འཁྲུལ་སྣང་གི་སྒྱུ་མ་ལ། །བདེ་བར་འདོད་ན་རང་ཉིད་བསླུས། །རང་གཅིག་པུ་ཞི་བདེ་
དོན་གཉེར་བ། །བློ་དེས་ཀྱང་མཐར་ཐུག་གི་སར་མི་ཕྱིན། །ད་བདག་དང་འགྲོ་དྲུག་
སེམས་ཅན་རྣམས། །སྙིང་ནས་སངས་རྒྱས་ཐོབ་འདོད་པའི། །རྩིག་རྨང་ལྟ་བུའི་བྱང་
ཆུབ་སེམས། །འདི་ཉམས་ལེན་ཀུན་གྱི་སྔོན་འགྲོར་གཅེས། །མ་རིག་འཁྲུལ་སྣང་ཨ་
འཐས་ལ། །རྣམ་དག་གི་སངས་རྒྱས་འབྱུང་དོན་མེད། །བཤིས(གཤིས)སྒོ་གསུམ་རྒྱལ་
བའི་སྐུ་གསུང་ཐུགས། །དབྱེར་མེད་སྣོད་བཅུད་ལྷ་སྐུར་བསྒོམས། །རྟོགས་ལྡན་གྱི་བླ་
165



ལོ་པཎ་གྱི་རྣམ་ཐར་ཕྱོགས་བསྒྲིགས།
མ་མ་བསྙེན་ན། །རང་སེམས་ལས་སངས་རྒྱས་མི་རྟོགས་པས། །ཐུགས་ཡིད་འདྲེས་
པའི་མོས་གུས་ཀྱིས། །རྒྱུན་ཆད་མེད་པར་གསོལ་བ་ཐོབ། །གཞི་རང་སེམས་བཟོ་མེད་
ལྷུག་པ་ལ། །སྒོམ་དང་མི་སྒོམ་གྱི་སྤྲོས་པ་ཆོད། །གང་ཤར་གྱི་ཤེས་པ་ཐོལ་སྐྱེས་དེ།
ཚིར་གྱིས་ཟུངས་ལ་ལྷོད་ཀྱིས་ཀློད། །བརྗོད་མེད་ཀྱི་ངང་དུ་སྐྱུར་ལ་ཞོག །རྐྱེན་སྣང་
བདེ་སྡུག་
ཅི་ཤར་ཡང་
། །སྤང་བླང་དགག་སྒྲུབ་མ་བྱེད་པར། །རང་ངོ་ལྟོས་དང་རང་
སར་གྲོལ། །འཁོར་འདས་མཉམ་ཉིད་དེ་ལ་ཟེར། །བློ་བྲལ་ཤེས་པ་མ་འགགས་པ། །
གདངས་ཅིར་ཡང་འཆར་བ་རྟེན་འབྲེལ་ཡིན། །ཅི་ཤར་ཡང་ལས་འབྲས་མི་འཁྲུལ་
བས་༑ །ལུས་ངག་གི་ཆོས་སྤྱོད་རྩལ་ཁ་བསྐྱེད། །ཚོགས་གཉིས་ཟུང་དུ་མ་འབྲེལ་ན། །
ཡ་བྲལ་ཐར་ལམ་ཏུ(དུ)མི་འགྱུར་བས། །སྣང་སྟོང་སྒྱུ་མའི་རང་རྩལ་སྦྱོངས། །ཅི་བྱས་
ཆོས་སུ་འགྲོ་བར་འོང་། །སྒོ་གསུམ་གྱིས་དགེ་བ་ཅི་བྱས་པ། །དམིགས་མེད་ཀྱི་བསྔོ་
བས་རྒྱས་ཐེབས་ན། །བྱང་ཆུབ་བར་དུ་ཟད་མི་སྲིད། །འདི་ཉམས་ལེན་ཀུན་གྱི་དྲིལ་
རྡོར་གཅེས། །འདི་ལྟར་བསྒོམས་ཤིང་ཉམས་བླངས་ན། །རི་ཁྲོད་བསྙེགས་པ་དོན་ལྡན་
ཡིན༑ །འདིར་བདེ་གཏན་གྱི་འདུན་ཐབས་རྙེད། །རང་གཞན་གྱི་དོན་གཉིས་འགྲུབ་
པར་ངེས། །
ཤེས(ཞེས)པ་འདི་ཡང་རས་པ་བསོད་ནམས་ལྷུན་གྲུབ་ཀྱིས་ངེས་པར་བློ་ལྟོས་
བཀལ་ཆོག་པའི་ཉམས་ལེན་གྱི་ཞལ་བཀོད་འཚམ་ཚོད་ཅིག་དགོས་ཤེས(ཞེས)ཡང་
དང་ཡང་དུ་གསོལ་བ་འདེབས་པའི་ངོར་རི་ཁྲོད་པ་རྒྱ་མཚོས་ཟངས་ཕུག་གི་ཆོས་
གྲྭར་སྨྲས་པ་རཏྣ་བྷ་དྲས་ལི་ཁི་ཏཾ། ཞེས་པའོ། །
གནས་དེར་ཐུགས་དམ་ཀྱི་བོགས་ཤིན་ཏུ་ཆེ་བར་བྱུང་བ་ལས། ཁྱད་པར་རྗེ་
འདིའི་ཐུན་མོང་མ་ཡིན་པའི་རྣམ་ཐར། སྐུ་ཚེ་འདི་ལ་མཆོག་གི་དངོས་གྲུབ་མངོན་དུ་
166



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཛད་པའི་ངེས་པའི་མཚན་མ་དབུགས་དབྱུང་བདུན་གྱིས་དབུགས་ཕྱིན་པ་བརྙེས་
པའི་ཐོག་མ་ནི། གཅིག་ཏུ་བཞེད་པའི་དོན་དབང་གི་ཡེ་ཤེས་བལ་པོར་བརྙེས་པར་
འགྱུར་བའི་ལུང་བསྟན་པ་འདི་ཡིན་ཏེ། དེ་ཡང་གསུང་ལས། དེ་ལ་ཉི་སྒྲོལ་བྱེད་ཀྱི་
ནི༑ །ས་གའི་ཟླ་བར་ལྷོ་ཕྱོགས་རྒྱུད། །གྲོ་བོའི་ཀླུངས་ཀྱི་ཏམ་མྱའི་ཁྱིམ། །ཌཱ་ཀིའི་
དགའ་སྟོན་གྱིས་གང་ཚེ། །སཱ་ལའི་སྙེ་མ་ཟུང་སྨིན་པའི། །དུས་ལ་ཁྱོད་འདོད་འབྲས་
བཅས་ཞེས། །སྤྲུལ་པའི་སྐུ་ཡིས་ལུང་བསྟན་པ། །དེ་འདྲ་དེ་ནི་མངོན་སུམ་ཞེས། །
དབུགས་འབྱིན་དང་པོའི་ངེས་པའོ། །ཞེས་ཇི་སྐད་འབྱུང་བ་བཞིན་ནོ། །
དེ་ནས་ཡར་འབྲོག་ཁྲི་དཔོན་པས་སྣ་དཀར་རྩེར་ཕེབས་དགོས་པའི་ཞུ་ནན་
ཡོད་པ་ལ་བརྟེན། གནས་དེ་ཉིད་ནས་སྲས་མཁར་དུ་ཕེབས། ཕྱག་འབུལ་གནང་
ནས་ཕྱིར་ཕེབས་པའི་སྲས་མཁར་གཟིགས་མཚམས་ཀྱི་ལམ་ཞིག་ཏུ། ནམ་མཁའ་ཐམས་
ཅད་འཇིས་གང་བ་ལ། ཁྱད་པར་ཤར་ངོས་ན་འཇའ་ཁ་དོག་སྣ་ལྔས་བསྐོར་བའི་འོད་
ཁྱིམ་དུ་བདུན་སྒྲིགས་ཆེད་དུ་བསྟར་བ་ལྟ་བུ་ལ་རྩ་བ་ནུབ་ངོས་སུ་ཟུག་པ། དེ་དང་
དུས་མཚུངས་སུ་ཆར་ཟིམ་བུར་འབབ་པས་བར་སྣང་ཐམས་ཅད་འཇའ་འོད་འཁྲུག་
པ་ཞིག་བྱུང་བའི་མོད་ལ། རྗེ་ཉིད་ཆིབས་ཐོག་ནས་ཡུད་ཀྱིས་བབས་ཏེ། ངའི་རྗེས་སུ་
སུ་ཡང་མ་འོང་ཞིག་གསུངས་ནས། གད་སྟེངས་ཡ་ཚད་དུ་ཡུད་ཀྱིས་ཐེགས་སོང་
། དེར་
ཕྱག་ཕྱིར་ཡོད་པ་རྣམས་ཀྱིས་རེ་ཞིག་བཀའ་ལུང་ལས་འགལ་དོགས་འགྲོ་མ་ནུས། དེ་
ནས་ཐེགས་ཤུལ་ལ་ཕྱིན་ཏེ་ཕག་ནས་དལ་གྱིས་བལྟས་དུས། རྗེ་ཉིད་ཤར་ངོས་ལ་ཞལ་
གཟིགས་ཏེ། ཕྱག་མང་པོ་མཛད་ཅིང་། སྤྱན་ཆབ་བསིལ། རེས་འགའ་པུས་བཙུགས་
ཐལ་སྦྱར་གནང་སྟེ་ཆོས་གསན་པའི་ཚུལ་མཛད་ཅིང་འདུག །དེའི་ཉེ་གློས་ན་བུད་
མེད་གདོང་དམར་ལམ་མེ་བ་ལ། རྒྱན་ཆ་ལྷོ་པའི་བུད་མེད་གཞུངས་མ། ཏོག་ཙེ་ཕྲག་
167



ལོ་པཎ་གྱི་རྣམ་ཐར་ཕྱོགས་བསྒྲིགས།
ཏུ་བཀལ་བ་ཅིག(ཞིག)འདུག་པ་ཙམ་མཐོང་
། དེ་རྗེས་ཡུད་ཙམ་ན་བུད་མེད་དེ་ཡང་
གར་སོང་མ་ཤེས་ལ། ཆིབས་ཁ་བ་དེས་ནི་བུད་མེད་ཀྱང་མཐོང་བར་འདུག་ཅིང་
།
བཀའ་ལས་ཀྱང་། དེ་རིང་གི་འཇའ་འོད་འདིའི་ཡལ་འདབ་གང་དུ་གྱེས་སོང་བ་ངོས་
དེར་ངེད་རང་གི་ཕྲིན་ལས་ཀྱི་འཇུག་པ་འོང་བ་ཡིན་གསུང་བ་ཕེབས་འདུག་སྟེ།
མཚན་མ་ཡ་མཚན་པ་དེ་ལས་རྗེས་སུ་དཔགས་ན་བླ་མ་དང་རྡོ་རྗེ་རྣལ་འབྱོར་མ་
རྣམས་ཀྱི་སྐུའི་སྣང་བ་དང་ལུང་བསྟན་པས་དགྱེས་པ་བསྐྱེད་པ་ཡིན་པར་འཁུམས་སོ། །
དེ་མཚམས་ནས་སླར་ཆིབས་ཐོག་ཏུ་ཕེབས་ནས་ཀྱང་སང་སྐྲ་ཏའི་སྐད་དུ་
གསུང་མགུར་མང་པོ་གནང་ཞིང་། དེ་ནུབ་སྤྱི་ཆུང་དུ་བཞུགས། དེའི་སང་རྒོངས་སེང་
གེ་རྫོང་དུ་ཕེབས་པ་བླ་མ་ཆོས་དབྱིངས་ཡེ་ཤེས་ལ་རྫོགས་ཆེན་ཆོས་བཞིའི་གླུ་མགུར་
དུ་བཞེངས་ཏེ་རྩལ(བསྩལ)བ་ནི།
ན་མོ་གུ་ར་ཝེ། དཔལ་རང་བཞིན་མཉམ་ཉིད་འདུས་མ་བྱས། །བློ་བྲལ་རང་རིག་
ཆེན་པོའི་དངོས། །གཞན་དོན་སྒྱུ་མའི་དཔལ་དུ་ཤར། །དབྱེར་མེད་དཔལ་ལྡན་རྗེ་ལ་
འདུད། །ཁྱེད་རང་སེམས་རྟོགས་འདོད་སྒོམ་ཆེན་ལ། །ང་ཉམས་མྱོང་མེད་པའི་སྤྲང་
པོ་ཡིས། །སྒོམ་འདི་བགྱིས་ཀྱི་སྙན་བསྐུལ་མི་རིགས་ཀྱང་
། །ཐུགས་མོས་པའི་ངོར་བྱས་
འདི་བཞིན་དགོངས། །གཞི་རང་སེམས་རྩ་བྲལ་རྗེན་པ་ལ། །འཁོར་འདས་སྤང་བླང་
དགག་སྒྲུབ་མེད། །དབྱིངས་ཀ་དག་ལྷུན་གྲུབ་རྫོགས་པ་ཆེ། །འདི་རང་ངོ་ཤེས་ན་ལྟ་བ་
ཡིན༑ །ཕྱི་གཉིས་སྣང་གི་འཁྲུལ་པ་རང་སར་ཞི། །ནང་ཉམས་མྱོང་གི་ཞེན་འཛིན་
དབྱིངས་སུ་དག །སེམས་གང་ཤར་དེ་ཁ་ལྷོད་ཀྱིས་ཀློད། །ཉམས་རང་རིག་བརྗོད་མེད་
སྒོམ་པ་ཡིན། །སེམས་རྟོག་མེད་འོད་གསལ་ཆོས་སྐུ་ལས། །རྐྱེན་གཞན་དོན་གཟུགས་
སྐུའི་རྩལ་སྦྱང་ཕྱིར། །འཕྲལ་སྒོ་གསུམ་ཞེན་མེད་དགེ་ལ་སྦྱོར། །གདངས་རྟེན་འབྲེལ་
168



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འགག་མེད་འདི་སྤྱོད་པ་ཡིན། །དོན་ཧྲིལ་གྱིས་དྲིལ་ན་འདི་བས་མེད། །ཁྱེད་ཐུགས་ལ་
ཞོག་ལ་ཉམས་སུ་ལོང་(ལོངས)། །རང་གཞན་གྱི་དོན་གཉིས་འགྲུབ་པར་ངེས། །དགེ་
འདིས་རང་སེམས་རྟོགས་གྱུར་ཅིག །བླ་མ་ཆོས་སྟེངས་པ་ཆོས་དབྱིངས་ཡེ་ཤེས་ཀྱི། །
མོས་པ་ཆེན་པོའི་གསོལ་བ་བཏབ་པའི་ངོར། །རྣལ་འབྱོར་སྤྱོད་པ་རྒྱ་མཚོ་སྡེས་སེང་གེའི་
རྫོང་དུ་སྨྲས་པའི་ཁ་ཅོལ་ཨི་ཏི། །ཞེས་པའོ། །
དེ་ནས་རིམ་གྱིས་སྣ་རྩེར་ཕེབས། སྐུ་མཆེད་ཁུ་དབོན་རྣམས་ལ་བཀའ་རྗེས་
གནང་མང་པོ་བསྩལ་ཅིང་། གཤིན་རྗེ་གཤེད་ཀྱི་རྒྱས་པའི་འཁོར་ལོ་སྒྲུབ་པ་གནང་
བས་དགེ་བའི་མཚན་མ་དང་བཅས་ཏེ། དེ་ཕྱིས་ནས་དཀོར་མཛོད་འབད་མེད་དུ་རྒྱས་
པ་སོགས་ཡིད་ཆེས་པའི་འབྲས་བུ་འཕྲལ་དུ་བྱུང་བས། དམ་པ་འདིའི་ཆོས་ཀྱི་བཀའ་
དྲིན་ལྟ་ཞོག །འདི་གཅིག་པུའི་བཀའ་དྲིན་ཡང་མི་འཁོར་ཞེས་གུས་པར་མཛད་ལ།
ཁྱད་པར་ཡར་འབྲོག་དོ་ནང་གི་དབུས་ན་ཇོ་ནང་པ་ཕྱོགས་པའི་སློབ་མ་ཞང་སྟོན་
བསོད་ནམས་གྲགས་ཀྱིས་བཏབ་པའི་དགོན་པ་ཁ་བ་ཀླུང་ཞེས་བྱ་བར་སྤྱན་དྲངས་ཏེ།
ནང་སོ་རྣམ་པ་དང་། སྒྲུབ་སྡེ་བསམ་སྡིངས་ཀྱི་སྒྲུབ་པ་བ་བཅུ་ལྔ་སྐོར། མངོན་དགའ་
ནས་ཀྱི་དགེ་བཤེས་ཆེ་བགྲེས་དྲག་པ་འགའ་ཡར་དང་བཅས་པ་ལ། སྦྱོར་དྲུག་གི་ཁྲིད་
དང་༑ གཞན་ཐོགས་ཤིག་ལ་ལྔ་ལྡན་གནང་
། ཆོས་ཉན་རྣམས་མཚམས་ལ་བཅུག་ནས།
རྗེ་ཉིད་ཀྱིས་སོ་སོའི་མཚམས་ནང་དུ་ཕེབས་ཤིང་དམིགས་པ་བསྩལ། ས་གའི་ཟླ་བ་
ཤོལ་དུ་གྱུར་པའི་ཉི་ཤུ་ལྔའི་སྒོངས(རྒོངས)། བཅུ་གསུམ་མའི་དབང་སྤྱོད་པའི་བརྟུལ་
ཞུགས་རྒྱས་པ་དང་བཅས་པ། ནང་སོ་རྣམ་པས་གཙོས་པའི་ཆོས་ཞུ་མང་དག་ལ་གནང་
བའི་ཚོགས་གྲལ་དུ། ཐུགས་ཉམས་ལྷག་པར་ཡང་འཁྲུངས་ཏེ། གསུང་མགུར་མང་དུ་
གནང་བ་ལས་ཡི་གེར་འགོད་པ་ཞུས་པ་ན། ཐེ་ཚོམ་དུ་གསང་སྤྱོད་དགའ་སྟོན་གྱི་གླུ་
169



ལོ་པཎ་གྱི་རྣམ་ཐར་ཕྱོགས་བསྒྲིགས།
གནང་བ་ནི། ཉི་སྒྲོལ་བྱེད་ཅན་ས་ག་ཡི། །ཆགས་བྲལ་རིགས་ལྡན་མ་མཆོད་དུས། །
འཁོར་ལོར་འདུ་བའི་སྐལ་བཟང་རྣམས། །ལམ་བཟང་རིན་ཆེན་བགྲོད་པ་ལ། །རྣལ་
འབྱོར་མ་ ་ཞབས་དྲན་ཕྱིར། །གསང་སྤྱོད་མཆོག་གི་སྟོན་མོ་བརྩམས། །རེ་ལྟོས་
གཞན་དུ་བསྐལ་པའི་ཕྱིར། །གྲུབ་ཐོབ་རྗེ་ལ་གསོལ་བ་བཏབ། །གཉིས་སུ་མེད་པར་
བྱིན་གྱིས་བརླབས། །མཚན་མ་ངེས་མེད་ཅི་ཡང་ཤར། །ཨེ་མ་ཁྲེལ་མེད་སྒྱུ་མའི་གར། །
ངོ་ཡང་ཚ་སྟེ་རྒོད་ཀྱང་བྲོ། །སྟོང་ཕྲག་བདུན་ཅུ་རྩ་གཉིས་ཀྱི། །ཌཱ་ཀིའི་དབྱིངས་ནས་
བཞེངས་པའི་གླུ། །ཕལ་ཆེར་བརྗོད་མེད་བྲག་ཅའི་དབྱངས། །ཐོ་རེ་ལོང་ག་འདི་སྙེད་
དྲན༑ །ཕ་བཀའ་དྲིན་མཉམ་མེད་རྡོ་རྗེ་འཆང་
། །གསང་ཆེན་སྒྱུ་འཕྲུལ་རྡོ་རྗེའི་སྐུ།
གདོད་མའི་དབྱིངས་ཀྱི་ངོ་བོ་ཉིད། །སྤྲང་གཉིས་སུ་མེད་པར་གསོལ་བ་འདེབས། །
ང་འཁོར་ལོ་འདུ་བའི་ཀུན་སྤྱོད་ལ། །རིས་མེད་སྒྱུ་མའི་རྣམ་ཐར་ཤར། །དོན་གཉིས་
སུ་མེད་པར་བློ་ཐག་ཆོད། །བསགས་པ་ཅན་མདུན(འདུན)མའི་ཡང་རྩེར་ཕྱིན། །གཤིས་
ཡིན་ལུགས་ཐ་དད་མ་མཆིས་ཀྱང་། །འཕྲལ་མོས་པའི་རང་སྣང་སྤྲུལ་པའི་སྐུ། །མི་ང་
དང་ང་ལ་ལྟོས་པའི་བུ། །ཕ་ཁྱེད་ལས་རེ་ས་གཞན་ན་མེད། །ལུས་སྣང་སྟོང་དབྱེར་
མེད་རྡོ་རྗེའི་སྐུ། །རང་རིག་རང་གྲོལ་དུ་བྱིན་གྱིས་རློབས། །ངག་གྲགས་སྟོང་གཞོམ་
མེད་རྡོ་རྗེའི་གསུང་། །མཉམ་ཡངས་རང་འབྱུང་དུ་བྱིན་གྱིས་རློབས། །སེམས་བདེ་
སྟོང་ལྷན་སྐྱེས་རྡོ་རྗེའི་ཐུགས། །འགྱུར་མེད་ལྷུན་གྲུབ་ཏུ་བྱིན་གྱིས་རློབས། །ལར་རེ་
དོགས་ཀྱི་ཕྲ་མ་རང་སར་དག །ཕ་ཁྱེད་དང་སྒོ་གསུམ་ཐ་དད་མེད། །ཐམས་ཅད་
དབྱེར་མེད་གཉུག་མའི་ངང་། །ཞེན་མེད་ལ་རེ་བའི་རྟེན་ཕུར་སྟོར། །ཡོང་བསྟན
(བརྟན)གཡོ་མི་ཤིགས་སྒྱུ་མའི་སྐུ། །བདེ་ཆེན་དུ་འདུ་འབྲལ་མེད་པ་འདི། །ཌཱ་ཀི་བྱེ་
བའི་བརྡ་གསང་གར། །རྣལ་འབྱོར་ལུས་ལ་རྒྱུན་དུ་ཆེ། །བརྗོད་མེད་ཨཱ་ལི་ཀཱ་ལའི(ལིའི)
170



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གདངས། །རྩོལ་བྲལ་བྲག་ཆའི་རང་སྒྲ་འདི། །ཌཱ་ཀི་བྱེ་བའི་བརྡ་གསང་གླུ། །རྣལ་འབྱོར་
ངག་ལ་རྒྱན་དུ་ཆེ། །རྣམ་པར་མི་རྟོག་བདེ་བ་ཆེ། །མྱོང་མེད་རང་བབས་ལྷུག་པ་འདི། །
ཌཱ་ཀི་བྱེ་བའི་བརྡ་གསང་ཐུགས། །རྣལ་འབྱོར་སེམས་ལ་རྒྱན་དུ་ཆེ། །གསོན་དང་
འདིར་འཚོགས་སྐལ་ལྡན་ཀུན། །དོན་མེད་ཚེ་འདིའི་འཁྲུལ་སྣང་གིས། །རང་ལ་རང་
བསླུས་མ་བྱེད་པར། །ང་བཞིན་མཛོད་དང་ང་ལྟར་འོང་། །ཕ་བླ་མའི་ཐུགས་རྗེ་ཉེ
རིང་མེད། །མི་ང་ཡི་སྤྱོད་ཚུལ་སྒྱུ་མའི་གར། །ཚུལ་ཟླའི་སྣང་ཚུལ་གཟིགས་ལགས་
སམ༑ །ཁྱེད་འདིར་འཚོགས་དད་པས་གདུངས་པ་ཀུན། །ད་སྙིང་པོའི་དོན་ལ་རང་
བྱན་ཚུད། །ཐེ་ཚོམ་ལོག་ལྟས་བཅིངས་པ་ཀུན། །ལས་འབྲེལ་པས་ཕྱི་ནས་དོན་དང་
ལྡན༑ །དོན་མེད་བཏང་སྙོམས་འདུག་པ་ཀུན། །རྗེ་མཉམ་མེད་ཀྱི་ཐུགས་རྗེས་ལྷག་
པར་གཟིགས། །ཧ་ཧ་ཅི་མིན་འདི་མིན་ལ། །མི་འཆར་དགུ་འཆར་ཡ་རེ་ཆ། །ཌི་ཌི་མ་
ཌཱ་ཀི་གསང་བའི་ཀླུགླུ)། །ཁེ་ཙ་རི་དཔའ་བོ་གསང་བའི་བརྡ། །ཅལ་ཅོལ་ཅི་ཡང་སྨྲས། །
རྗེས་ཐོབ་དེ་ཙམ་དྲན། །ཀྱག་འཇུངས་ཅི་ཡང་མེད། །ཟོག་པོའི་བཙན་སྒྲུབ་འདི།
ས་སྤྱོད་སྐལ་བ་ཅན། །སྔགས་འཆང་མཆེད་བཅས་ཀྱི། །བཀའ་ནན་མ་ཐེག་པས། །ཡི་
གེར་བྲིས་པ་ལགས། །དཔལ་ཁ་བ་ཀླུང་ཞེས་བྱ་བའི་རི་ཁྲོད་དུ་ཐུན་མཚམས་ཀྱི་ངེས་པ་
གཅིག་ཁོ་ན་ལའོ། །ཞེས་པའོ། །
གཞན་ཡང་ཐུགས་དམ་གྱི་གསེང་རྣམས་སུ་པཎ་ཆེན་རྣམ་ཐར་གྱི་ལུང་སོགས་
ཆོས་འདོད་པ་མང་པོའི་རེ་བ་ཡིད་བཞིན་དུ་སྐོང་བར་མཛད། དེ་ནས་ལྷུན་གྲུབ་སྨོན་
མཁར་དུ་བཞུགས་ཐོག་པཎ་ཆེན་རིན་པོ་ཆེའི་བཀའ་ཤོག་ཕག་མོའི་སྲུང་བ་དང་
བཅས་པ་ཕེབས། འདི་ལུས་དང་མ་བྲལ་བ་བགྱིས(གྱིས)གསུང་བ་འདུག་གསུངས་ནས་
སྐུ་ལུས་ལས་མ་བྲལ་བར་མཛད། སྐབས་དེར་མཁའ་རོའི་སྒྲུབ་གནས་རྣམས་སུ་ནང་
171



ལོ་པཎ་གྱི་རྣམ་ཐར་ཕྱོགས་བསྒྲིགས།
སོ་ཁྲི་དཔོན་པ་སྐུ་མཆེད་རང་གིས་ཞབས་ཕྱི་མཛད་དེ་གནས་མཇལ་ལ་
ཐེགས་དུས་
ཆར་ཆེན་པོ་བབ་པ་ལ། གསོལ་འདེབས་བྲོ་མོ་ཆེ་གནང་བས་འཕྲལ་དུ་ཆར་ཆད་དེ།
དཔོན་གཡོག་རྣམས་དཔལ་ལྡན་དགས(དྭགས)པོའི་བཀའ་བརྒྱུད་ལ་གུས་པ་མཛད་
པའི་སྒོ་ལ་སྦྱར། དེ་ནས་རིམ་པས་བསམ་སྡིངས་ཀྱི་སྒྲུབ་སྡེར་ཕེབས་ཏེ། སྐུ་མཆེད་
རྣམས་ལ་ཚེ་རིངས(རིང་)མའི་རྗེས་གནང་དང༌། གཉུག་མར་གནས་པ་རྣམས་ལ་དམ་
པའི་ཆོས་ཀྱི་བཀའ་དྲིན་ཡང་མཛད་དེ། ཨུ་རྒྱན་གྱི་སྒྲུབ་གནས་སུ་གྲགས་པའི་ཡོན་པོ་
དོ་ ལས་བརྒྱུད་དེ་ལྷུན་པོ་རྫོང་དུ་ཕེབས། དེར་ནང་སོ་ཨ་མོ་གྷ་པ་ལ་ཁྲིད་ཟབ་མོ་
གནང་བའི་དགོངས་པས་སྐུ་མཚམས་ལ་བཞུགས་པར་ཐུགས་ཐག་བཅད་པའི་ནུབ་
མོ༑ དམ་པ་འདིའི་གཟིམས་ལམ་དུ། མི་དམར་པོ་ཅིག(ཞིག)དང་ནག་པོ་ཅིག(ཞིག)
བྱུང་ནས། དེ་གཉིས་ན་རེ། ངེད་གཉིས་བསམ་ཡས་འཆིམས་ཕུ་ནས་འོངས་པ་ཡིན།
ཁྱེད་ཀྱི་ཡབ་མེས་རིག་འཛིན་བརྒྱུད་པ་ནས་ཀྱི་ཆོས་བསྲུངས(སྲུང་)ཡིན། ཁྱེད་འདིར་
གདན་ཆགས་པ་མི་དྲག །གནས་འདིའི་བདག་པོ་འདི་རྣམས་ལ་ཤིས་པོ་འོང་བ་མེད་
ཅེས་ཞུ་བ་ན། འདི་རྣམས་བདག་གི་རྡོ་རྗེའི་སློབ་མ་དམ་ཚིག་ཅན་བྱང་ཆུབ་ཀྱི་བར་
དུ་བདག་ལ་སྐྱབས་སུ་སོང་བ་ཡིན་ན། ཅིའི་ཕྱིར་འདི་དག་བློས་བཏང་
། འདི་དག་
ལ་མི་དགེ་བ་འབྱུང་བ་ཁ་ནས་བདག་གི་གྲོགས་བྱ་དགོས་པ་ཡིན་མོད། དེས་ན་ཁྱེད་
གཉིས་ཀྱང་བདག་གི་ཕ་མེས་ནས་ཀྱི་ཆོས་སྐྱོང་ཡིན་ན། བདག་གི་འདོད་པ་བཞིན་
གྲོགས་གྱིས་ཤེས(ཞེས)གསུངས་པས། དེ་གཉིས་ན་རེ། འོ་ན་ཅིས་ཀྱང་མི་གསན་ན།
སང་ངེད་གཉིས་ཀྱི་ཁ་དོག་དང་འདྲ་བའི་གཏོར་མ་གཉིས་ཆོས་ལ། གཅིག་བྱང་དང་
།
གཅིག་ཤར་ཕྱོགས་ལ་ཐོང་ཞིག(ཐོངས་ཤིག)། དེ་ནས་ངེད་གཉིས་ཀྱིས་གྲོགས་བྱའོ་
ཞེས་ཟེར་ནས་སོང་བ་ཅིག(ཞིག)བྱུང་
།
172



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སང་དེ་ཁོ་ན་ལྟར་གཏོར་མ་གནང་མཚམས་སུ་བྱ་རོག་གཉིས་གནམ་བབས་སུ་
བྱུང་ནས། གཏོར་མ་དེ་གཉིས་བྱང་དང་ཤར་དུ་རེ་རེ་ཁྱེར་ནས་སོང་བ་ཅིག(ཞིག)བྱུང་
གསུང་ལ། མི་དེ་གཉིས་ཀྱིས་ལུང་བསྟན་པ་དང་འཐུན(མཐུན)པར། དེ་དུས་སྦྱིན་
བདག་དེའི་དཔུང་རྣམས་གཞན་དུ་འགྲོ་དགོས་པ་ཤར་བ་ན། ཉེ་གནས་དག་གི་རྨི་
ལམ་དུའང་། བུད་མེད་ནག་མོ་ཞིག་གིས་དམག་འདི་དག་གཞན་དུ་མ་རྫོང་འདི་གར་
བསྡད་པ་དྲག་ཟེར་བ་ནུབ་གསུམ་ཙམ་དུ་གཏུད(བསྟུད)མར་བྱུང་འདུག་ནའང་
།
དཔུང་རྣམས་གཞན་དུ་སོང་ཤུལ་དུ་སྣེ་གདོང་བའི་དམག་ཆེན་གནས་དེར་བྱུང་སྟེ།
རྫོང་ལ་བསྐོར་རྡེག་རྩོམ་པར་བྱུང་བ་ན། ཞབས་འབྲིང་བ་དག་གིས་ཆོས་སྐྱོང་བསྐུལ་
བར་ཞུས་ནའང་། ཆོས་བསྲུངས(སྲུང་)ཡིན་ན་ཆོས་བྱེད་པ་ལ་གྲོགས་བྱེད་འོང་
གསུངས་ནས་མ་གནང་། ཁྱེད་རྣམས་བཙུན་པའི་གཟུགས་བྱས་ནས་འཁྲུག་པའི་
སྟངས་ཀ་བྱས་ན་བསྟན་པ་ལ་གནོད་པས་ཡེ་མ་བྱེད་གསུང་བ་བསྩལ་འདུག་ཅིང་
།
རྫོང་ནང་དུ་རྫོང་བསྲུངས་པ་སོགས་ཆེར་མེད་འདུག་ནའང་
། དམ་པ་འདི་བཞུགས་
པའི་བྱིན་ཆེན་པོས། ཕ་རོལ་གྱི་སྡེ་པ་གཞན་དག་གི་སོ་བ་ལ་བཏང་བའི་མི་གཅིག་
གཉིས་གྱིས་རི་མགོར་འོངས་པའི་མདུང་དར་མཐོང་བ་ཙམ་གྱིས། དམག་གི་དཔུང་
ཆེན་པོ་དེ་དག་རྟབ་རྟབ་པོར་བྲོས་ནས་སོང་སྟེ། གོ་ཆ་སོགས་ཕལ་ཆེར་ལུས་འདུག་
ཅིང་༑ དེ་ལྟར་དམག་གི་འཇིགས་པ་ལས་བསྐྱབས་པའི་མཛད་པ་འདི་ལས་ན་ཆོས་
སྐྱོང་དམ་ཚིག་ཅན་རྣམས་ཀྱིས་རྗེ་འདིའི་བཀའ་བཞིན་རྟག་ཏུ་སྒྲུབ་པར་གོར་མ་
ཆག་གོ་སྙམ་མོ། །
དེར་དུད་སོལ་གསང་སྒྲུབ་ཀྱི་སྒྲུབ་པའི་ཡིག་ཆ་མཁའ་འགྲོ་གྲུབ་པའི་བཅུད་
ལེན་གྱི་ཐུགས་རྩོམ་ཡང་གནང་། དེ་ནས་གྲི་གུར་ཕེབས། སྔར་རྗེ་པཎ་ཆེན་གྱི་བཀའ་
173



ལོ་པཎ་གྱི་རྣམ་ཐར་ཕྱོགས་བསྒྲིགས།
ལས་བལ་པོར་བགྲོད་པའི་ལམ་བར་གྱི་བར་ཆད་སེལ་བའི་སླད་དུ་མི་གཡོ་བའི་
བསྙེན་པ་འབུམ་ཕྲག་ཉི་ཤུ་གྱིས་གསུང་བ་ལ། གྲངས་ཚད་ལྷག་པ་འབུམ་ཕྲག་ཉི་ཤུ་རྩ་
བདུན་དང༌། བསྙེན་པའི་ཁ་སྐོང་སྦྱིན་སྲེག་འབུམ་ཕྲག་ཙམ་གནང་། དེའི་དགོན་
གསར་གྱི་བླ་མས་གཙོས་པ་མང་པོ་ལ་སྒྲུབ་མཆོད་འཛུགས་པའི་ཆེད་ཁོ་ནར་མི་
འཁྲུགས་པའི་དབང་དང་དེའི་སྦྱིན་སྲེག་གི་ཡིག་ཆའི་རྩོམ་པ། ལྔ་ལྡན་གྱི་ཁྲིད་སོགས་
གནང་། དེ་དུས་རི་པ་ནམ་རྒྱལ་བལ་པོར་བརྫངས་ཏེ། མ་ཧཱ་ཨ་དྷི་པ་ཏི་དང་བསྟུན་
ཏེ་བོད་དུ་ཕེབས་པ་ཞུ་བའི་སྤྱན་འདྲེན་ལ་བདག་གིས་འོང་གྲབས་འདི་ལྟ་བུ་བྱས་
ནའང་། རྟེན་འབྲེལ་མ་འགྲིག་པས་ད་ལོ་མ་ཐོན། སླད་ཀྱིས་ཞབས་དྲུང་དུ་འོང་འདོད་
པ་ལ་བར་ཆད་མི་འབྱུང་བར་བྱིན་གྱིས་བརླབ་པར་གསོལ་བའི་དོན་ཅན་གྱི་ཞུས་
ཡིག་གསེར་གྱི་འབུལ་བ་དང་བཅས་པ་ཕུལ།
དེ་ནས་ཡར་སྟོད་ཀྱི་རྒྱལ་པོའི་ཁབ་ཏུ་ཕེབས་ཏེ། སྐུ་མཚམས་གནང་བའི་དུས།
དགས(དྭགས)པོ་ནས་བླ་མ་འབྲང་རི་བས་ཙ་རིའི་ཐོད་ཆང་གདན་དྲངས་ཏེ་ཞབས་
དྲུང་དུ་སླེབ། དེའི་ཚེ་རེ་བྲལ་རིང་མོའི་བླ་བཅོལ་མགུར་དུ་བཞེངས་ཏེ།
དེ་ཡང་། ཀི་ཀ་རེ། ཕ་ཡེ་གྲོལ་དང་པོའི་སངས་རྒྱས་ལ། །སྤྲང་ཕུ་ཐག་ཆོད་པར་
གསོལ་བ་འདེབས། །ང་བློས་བྱས་ལ་གནས་ལུགས་མི་རེ་བས། །ལྟ་བ་ཀུན་ཇི་ལྟར་དགྱེས་
དགྱེས་མཛོད། །ཞེན་འཛིན་ལ་སྒོམ་པ་མི་རེ་བས། །ཉམ་མྱོང་ཀུན༔ འཕྲལ་མཛེས་ལ་
སྤྱོད་པ་མི་རེ་བས། །ཚུལ་འཆོས་ཀུན༴ གསར་ཐོབ་ལ་འབྲས་བུ་མི་རེ་བས། །སྒྲུབ་པ་
ཀུན༴ ཡིད་དཔྱོད་ལ་བྱང་ཆུབ་མི་རེ་བས། །ཐོས་བསམ་ཀུན༴ ཀུན་བརྟགས་ལ་སྐྱབས་
གནས་མི་རེ་བས། །བསྐྱེད་རིམ་ཀུན༴ སྨྲ་བརྗོད་ལ་རླུང་སྔགས་མི་རེ་བས། །བཟླས་
བརྗོད་ཀུན་ཇི༴ འགྱུར་བཅས་ལ་བདེ་ཆེན་མི་རེ་བས། །ཐབས་ལམ་ཀུན༔ འཕྲལ་སྣང་
174



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལ་གཏན་མདུན(འདུན)མི་རེ་བས། །ལེགས་ཉེས་ཀུན༴ ལས་སྣང་ལ་ཡིད་བསྟན་
(བརྟན)མི་རེ་བས། །སྐྱིད་སྡུག་ཀུན༴ བྱིས་པ་ལ་གཏན་གྲོགས་མི་རེ་བས། །འགྲོགས་
ལུགས་ཀུན༴ རང་བབས་ལ་བསལ་བཞག་མི་རེ་བས། །སྤང་བླང་ཀུན༴ གང་བྱུང་ལ་
ཆེ་མཐོ་མི་རེ་བས། །རེ་དོགས་ཀུན༴ གླེང་འདོན་ལ་གཞན་ཕན་མི་རེ་བས། །ཆོས་
བཤད་ཀུན༴ སྡུག་བཙིར་ལ་དངོས་གྲུབ་མི་རེ་བས། །སྒྲུབ་ཚུགས་ཀུན། ཁྱིམ་མདུན་
ལ་བློ་བདེ་མི་རེ་བས། །འཚོ་ཚིས་ཀུན༴ གཞན་ཟེར་ལ་བདེ་སྐྱིད་མི་རེ་བས། །སྙན་
གྲགས་ཀུན༴ ཡི་དྭགས་ལ་ཕུན་ཚོགས་མི་རེ་བས། །སོག་འཇོག་ཀུན༴ དམང་རིགས་ལ་
རྒྱལ་ཐབས་མི་རེ་བས། །བཟང་འདོད་ཀུན༴ རྣམ་རྟོག་ལ་ཡེངས་མེད་མི་རེ་བས། །
དྲན་འདུན་ཀུན༴ ཕོ་ཟོ་ལ་འགྲོགས་གཞུང་མི་རེ་བས། །ཟོལ་འགྲོགས་ཀུན༴ གཉིས་
སྡེབས་ལ་གཉིས་མེད་མི་རེ་བས། །ཟུང་འཇུག་ཀུན་ རྐྱེན་བཟློག་ལ་ཐར་ལམ་མི་རེ་
བས༑ །ལམ་གཏོང་ཀུན༴ གཉིས་སྣང་ལ་རྣམ་གྲོལ་མི་རེ་བས། །སྤང་གཉེན་ཀུན་
གཅིག་འགྲོས་ལ་ཐབས་མདུན་མི་རེ་བས། །གྲོས་ཤོམས་ཀུན༴ ཡི་མུག་ལ་ལམ་སྟེགས་
མི་རེ་བས། །ཡིད་འབྱུང་ཀུན༴ འདོད་འདུན་ལ་སངས་རྒྱས་མི་རེ་བས། །སྨོན་འཇུག་
ཀུན༴ བྱས་རྩོལ་ལ་དོན་གཉིས་མི་རེ་བས། །ཚོགས་གཉིས་ཀུན; ཅལ་ཅོལ་ལ་ཚིག་
སྡེབས་མི་རེ་བས། །གོ་རིམས(རིམ)ཀུན༴ བློས་བཏང་ལ་དམ་ཆོས་མི་རེ་བས། །ལོ་
འདོད་ཀུན་ཇི་ལྟར་དགྱེས་དགྱེས་མཛོད། །རེ་བྲལ་རིང་མོའི་བླ་བཅོལ་ཨེ་གསང་རང་
བྱུང་གི་ཀློང་། རི་མེ་ལྟར་འབར་བའི་རྩེ། ཐུན་མོང་དུ་རྒྱལ་པོའི་ཁབ་ཅེས་གྲགས་པའི་
དབེན་གནས་སུ་ཐུན་མཚམས་ཀྱི་སྐྱོ་བསང་དུ་བྲིས་པ་ཤུབྷམསྟུ། ཞེས་པའོ། །
དེ་ནས་ཐུགས་དམ་གྱི་ཐུན་མཚམས་སུ། བྲག་ནག་པའི་བླ་མ་ཤེས་རབ་པ། བཙན་
ཐང་བ་བླ་མ་ཚུལ་བླ། བླ་མ་འབྲང་རི་བ་སོགས་མང་པོ་ལ་སྦྱོར་དྲུག་གི་ཁྲིད་གནང་
།
175



ལོ་པཎ་གྱི་རྣམ་ཐར་ཕྱོགས་བསྒྲིགས།
བླ་ན་མེད་པའི་དོན་གཉིས་ཀྱི་བློ་སྦྱོང་རྩོམ་པ་མཛད་དེ་ནང་སོ་གྲགས་པ་མཐའ་
ཡས་པ་ལ་སྩལ(བསྩལ)། དེའི་སྐབས་ཤེད་དུ། གནས་ལུགས་ལས་གོལ་བའི་ལྟ་སྤྱོད་
སྣ་ཚོགས་པ་རྣམས་ལ། རང་ཉིད་ལ་བསྐུལ་བའི་ཚུལ་གྱིས་མཚང་འབྲུ་རིང་མོའི་མགུར་
བཞེངས་པ་ནི།
བླུན་པོ་བས་ཀྱང་བླུན་པོ་ཁྱེད། །ལར་ཀྱག་འབྱུངས་ཅི་ཡང་མེད་པ་ཡི། །རྟེན་
འབྲེལ་གྱི་རང་རྩལ་ཟོམ་ཟོམ་ལ། །རྨི་ལམ་གང་ཡིན་མངོན་སུམ་གང་
། །བདེན་པ་གང་
ཡིན་མི་བདེན་གང་། །མཉམ་བཞག་གང་ཡིན་རྗེས་ཐོབ་གང་
། །སྤང་བྱ་གང་ཡིན་བླང་
བྱ་གང་། །རང་ཉིད་གང་ཡིན་གཞན་པ་གང་། །ཕཊ། འཛིན་མེད་ཀྱི་རྒྱལ་ཁམས་མི་
སྤྱོད་པར། །སེམས་འཛིན་གྱི་རྫོང་བཙན་འཁོར་བའི་རྒྱུ། །བློ་བྲལ་གྱི་རང་ས་མི་
འཛིན་པར། །བྱས་བཅོས་ཀྱི་སྒོམ་པ་འཁོར་བའི་རྒྱུ། །སྟོང་ཆེན་གྱི་གཏན་གྲོགས་མི་
འཚེལ་བར། །ཀུན་བརྟགས་ཀྱི་ཕྱག་རྒྱ་འཁོར་བའི་རྒྱུ། །རང་གྲོལ་གྱི་ཚིག་འབྲོས་མི་
རྩོམ་པར། །གཉིས་འཛིན་གྱི་སྐྱིད་འཐབ་འཁོར་བའི་རྒྱུ། །བཙན་ཐབས་ཀྱི་ལམ་གསང་
མི་འཛིན་པར། །ཙབ་ཙུབ་ཀྱི་ཐབས་ལམ་འཁོར་བའི་རྒྱུ། །མངོན་སུམ་གྱི་འདོད་ལྷ་མི་
བསྙེན་པར། །བློས་བྱས་ཀྱི་རེ་འདོད་འཁོར་བའི་རྒྱུ
། །བདེ་ཆེན་གྱི་ཀློང་ལ་མི་སྤྱོད་པར། །
མྱོང་ཞེན་གྱི་འགྱུར་བདེ་འཁོར་བའི་རྒྱུ། །ཟུང་འཇུག་གི་རང་འགྲོས་མི་ཤེས་པར། །
འདོད་འདུན་གྱི་ཚོགས་སོགས་འཁོར་བའི་རྒྱུ། །རང་འདོད་ཀྱི་འཁྲི་བ་མ་ཆོད་པར། །
སྣང་ཤས་ཀྱི་གཞན་དོན་འཁོར་བའི་རྒྱུ། །རྩ་བྲལ་གྱི་དབེན་ས་མ་ཟིན་པར། །ལོ་འདོད་
ཀྱི་རི་ཁྲོད་འཁོར་བའི་རྒྱུ། །སྲེད་ཞེན་གྱི་སྙིང་རྩ་མ་ཕྱུང་བར། །གཞོགས་སློངས་ཀྱི་
བསོད་སྙོམས་འཁོར་བའི་རྒྱུ། །བཟང་འདོད་ཀྱི་མཁར་པོ་མ་འགྱེལ་བར། །ཟོལ་པོ་ཡི་
ཟོག་རྫུ་འཁོར་བའི་རྒྱུ། །ཆོས་བརྒྱད་ཀྱི་མགོ་བོ་མ་སྙོམས་པར། །ཆགས་སྡང་གི་ཆོས་
176



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཚུགས་འཁོར་བའི་རྒྱུ། །ལར་རང་རིག་གི་བརྟན་ས་མ་ཟིན་པར། །ཀུན་རྟོག་གི་ཡོ་ལང་
འཁོར་བའི་རྒྱུ། །ད་འཁོར་བའི་སྒྲུབ་ཐབས་དེ་ཙམ་ཡིན། །མྱང་འདས་ཀྱང་སྒྲུབ་ན་
འཁོར་བའི་རྒྱུ། །ཅོལ་ཆུང་ཁྱོད་བློ་སྣ་མ་མང་བར། །འཕྲལ་གང་ཤར་གྱི་བཅོས་མ་རང་
སར་ཞོག །དབྱིངས་བརྗོད་མེད་ཀྱི་ངང་དུ་བསྐྱུར་ལ་ཐོང་(ཐོངས)། །ད་དྲན་ཤེས་ཀྱི་རྒྱུ་
འགྲུལ་རྦད་ཀྱིས་ཆོད། །རེ་དོགས་ཀྱི་སེམས་འཚབ་ངང་དུ་ཀློད། །ཡོང་ཅི་ཡང་མ་བྱེད་
གང་བྱུང་གྱིས། །རྨོངས་པ་ཁྱོད་རང་བསླུས་དེ་ཙམ་རན། །ཉམས་རང་རྩལ་མཚང་འབྲུ་
ཐུན་མཚམས་ཀྱི་ངེས་པ་ཇི་ལྟ་བར་རིགས་ལྡན་མ་མཆོད་པའི་ཚོགས་གྲལ་དུ་ཡི་གེར་
ཡང་བྲིས་པའོ། །ཞེས་པའོ། །
ཡང་རྫོགས་པའི་རིམ་པ་ཟབ་མོའི་གནད་དང་ལྡན་པས་སྤྱོད་ལམ་ཐམས་
ས་ཅད་
ཀྱང་བདེ་བ་ཆེན་པོའི་རང་རྩལ་དུ་ཤར་ནས། བརྡ་དོན་དུ་མ་ཅན་གྱི་མགུར་རྡོ་རྗེའི་
གར་དང་སྦྱར་བ། རྐང་བྲོ་ཅིག་རྒོད་མ་ཞེས་བྱ་བ་གནང་བ་ནི། སརྦ་ཐཱ་ནཾ་ཏ་ཧཱ་སོ་ཀ་
རོ་ཏི། ཛོ་ཀི་ནགས་ཀྱི་རིན་ཆེན་ལ། །ཕ་རྒོད་དྲིན་ཅན་མི་ཟེར་རམ། །བསགས་པ་ཅན་
ཅིག(ཞིག)འདུག་པ་ལ། །རྟོགས་ལྡན་ཤཱ་ཏ་མི་ཟེར་རམ། །ལས་དང་སྐལ་བར་ལྡན་
པ་ལ། །ཙང་ར་ཏི་མི་ཟེར་རམ། །ཆོས་རྫུ་མཁན་ཅིག(ཞིག)འདུག་པ་ལ། །གུ་ཡངས་བློ་
བདེ་མི་ཟེར་རམ། །ཕ་མས་བཅོས་པའི་མདུན་ཐབས་ལ། །གཏན་གྱི་འགྲོགས་ལུགས་མི་
ཟེར་རམ། །ཡུལ་ངན་རྒྱབ་ཏུ་བསྐྱུར་བ་ལ། །སྐྱིད་མགོ་གཏད་པ་མི་ཟེར་རམ། །རྗེ་ཁོལ་
དབང་དུ་འདུས་པ་ལ། །བརྟན་ས་ཟིན་པ་མི་ཟེར་རམ། །རང་གིས་རང་དབང་འདུས་
པ་ལ། །གང་བྱས་བདེ་བ་མི་ཟེར་རམ། །རླུང་གིས་སྤྲིན་པ་གཏོར་བ་ལ། །ནམ་མཁའ་
དངས(དྭངས)པ་མི་ཟེར་རམ། །མེ་དང་སྤུ་བ་ཕྲད་པ་ལ། །འཆུག་མེད་རྟེན་འབྲེལ་མི་
ཟེར་རམ
། །ས་ཚད་འཇིང་ནས་གཡོས་པ་ལ། །ཐན་པ་འབར་བ་མི་ཟེར་རམ། །རླུང་གིས་
177



ལོ་པཎ་གྱི་རྣམ་ཐར་ཕྱོགས་བསྒྲིགས།
ཆུ་རྡུལ་དཀྲུགས་པ་ལ། །ཆར་པ་འབབ་པ་མི་ཟེར་རམ། །ཐན་པ་དབྱིངས་སུ་ཞི་བ་
ལ༴ །ཞིང་པའི་བསོད་ནམས་མི་ཟེར་རམ། །འབྲུ་བཅུད་དུས་སུ་སྨིན་པ་ལ། །ལོ་ལེགས་
སྐྱ་རྒྱལ་མི་ཟེར་རམ། །གནས་པོ་ལྷ་ཆེན་བདེ་འབྱུང་ལ། །ཀུ་ལ་ཤམྦུ་མི་ཟེར་རམ།
གསང་རང་བྱུང་ཕོ་བྲང་ལ། །རྒྱལ་པོའི་ཁབ་ཅེས་མི་ཟེར་རམ། །འཁོར་ལོ་འདུ་བའི་
དམ་ཚིག་ལ། །རིག་ལྡན་མཆོད་པ་མི་ཟེར་རམ། །རྐང་པ་གཡས་པའི་བྲོ་འདི་ལ།
ཤེས་རབ་འཕར་ཆེན་མི་ཟེར་རམ། །རྐང་པ་གཡོན་པའི་བྲོ་འདི་ལ། །ཐབས་ཀྱི་འཕར་
ནེམ་མི་ཟེར་རམ། །གཉིས་ཀ་མཉམ་པའི་བྲོ་འདི་ལ། །ཅམ་རྡེག་ཆེན་མོ་མི་ཟེར་
རམ །བྲོ་ཡིས་མ་ཚིམ་རྒོད་ཅིག་ཤོར། །ཆིག་རྒོད་ཉམས་ཀྱི་རང་རྩལ་ལགས།
ནགས་ཚལ་མེ་ཡིས་བསྲེགས་པ་ཡིས། །ཆུ་བོ་འབྲུབ་ལ་རྒོད་རེ་བྲོ། །རླུང་གསང་རི་
ལ་བསྐྱུར་བ་ཡིས། །གྱེན་དུ་བཟློག་པ་རྒོད་རེ་བྲོ། །ཆུ་རྒྱུན་གཅིག་ཏུ་སྒྲིལ་བ་ཡིས། །
འགྲོས་བཞིར་གྱེས་པ་རྒོད་རེ་བྲོ། །གནམ་ས་བླ་འོག་འགྱུར་བ་ཡིས། །མེ་ཆུ་གོ་ལོག་
རྒོད་རེ་བྲོ། །ཉི་ཟླ་ཐང་ལ་ཕབ་པ་ཡིས། །རི་རྩེར་འཆར་བ་རྒོད་རེ་བྲོ། །དེ་ཡང་གཟའ་
ཡིས་གཟུང་བ་ཡིས། །གླིང་བཞི་གསལ་བ་རྒོད་རེ་བྲོ། །གཟའ་ལྔ་བཙོན་དུ་བཟུང་
བ་ཡིས། །སྒྲ་གཅན་ཁྲོས་པ་རྒོད་རེ་བྲོ། །དམུས་ལོང་དོང་དུ་བཅུག་པ་ཡིས། །ཁམས་
གསུམ་བཀྲ་བ་རྒོད་རེ་བྲོ། །སྒྱུ་མའི་མཁན་པོ་བསད་པ་ཡིས། །སྒྱུ་མ་རང་ཤར་རྒོད་རེ་
བྲོ༑ །རྟ་རྒོད་རེངས་སུ་བཅུག་པ་ཡིས། །རི་རྩེར་སྙོགས་པ་རྒོད་རེ་བྲོ
། །དེ་ཡང་འཕྲང་
ལ་བཅིངས་པ་ཡིས། །སེང་གེར་སོང་བ་རྒོད་རེ་བྲོ། །མཛེས་མས་མེ་ལོང་བལྟས་པ་
ཡིས༑ །ལུས་ཚགས་ཞིག་པ་རྒོད་རེ་བྲོ། །གཡུང་མོས་འོ་མ་འཐུངས་པ་ཡིས། །ཆང་
གིས་བཟི་བ་རྒོད་རེ་བྲོ། །སྦྲུལ་ལ་འདུད(མདུད)པ་བཅིངས་པ་ཡིས། །རང་སར་གྲོལ་
བ་རྒོད་རེ་བྲོ། །ཚོང་པ་རྒྱ་མཚོར་ཤི་བ་ཡི། །ཁྱིམ་དུ་བཙན་ཕྱུག་རྒོད་རེ་བྲོ། །མི་རོ་
178



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཐང་ལ་འགྱེལ་བ་ཡིས། །བུ་ཆུང་གར་བྱེད་རྒོད་རེ་བྲོ། །ལྐུག་པ་ཕུག་ཏུ་བསྙལ་བ་ཡིས། །
ཁྲོམ་གྱི་ཅོ་དིར་རྒོད་རེ་བྲོ། །ནོར་བུ་གཞན་གྱིས་བསྐུས(བརྐུས)པ་ཡིས། །རང་ལ་རྙེད་པ་
རྒོད་རེ་བྲོ། །ཧ་ཧ་ཧ་ཧ་རྒོད་རེ་བྲོ། །ཧི་ཧི་ཧི་ཧི་དབྱིངས་སུ་ཞི། །རྐང་བྲོ་ཅིག་རྒོད་ཀྱི་
ཁ་ཅོལ་སྔ་ཐུན་གྱི་མཐར་ཤར་བ་རྒྱས་པའི་སྲེག་བླུགས་ཀྱི་མཐར་ལི་ཁི་ཏཾ། །ཞེས་
པའོ་ །
ཡང་རེ་ཤིག(ཞིག) །གནས་དེ་ཉིད་དུ་ཡང་དག་པའི་གནས་པ་མཆོག་ལས་མི་
གཡོ་བཞིན་དུ་བཞུགས་པ་ན། ཟབ་མོ་བླ་མའི་ལམ་གསང་གིས་བཞེད་དགུ་ལྷུན་གྲུབ་
ཏུ་གྱུར་པའི་བཀའ་དྲིན་རྗེས་སུ་དྲན་པ་གསལ་འདེབས་ཀྱི་མགུར་བཞེངས་པ། བ་ར་
སིདྡྷཾ་སྲ་སཱ་དྷ་ཨཽ་དྷ་སྤྱི་ཏི་གི་ཏཾ། ཡོང་རིས་མེད་རྒྱལ་བའི་ཐུགས་རྗེ་དེ། །མི་བདག་
ལའང་སྙིང་ནས་ཞུགས་པ་འདི། །རྐྱེན་གཞན་གྱི་མ་ཡིན་བླ་མའི་དྲིན། །བསམས་ཤིང་
གྲུབ་མཆོག་བཀའ་དྲིན་དྲན། །ཀུན་གཞི་བརྫུན་གྱི་ནགས་ཚལ་ལ། །རིན་ཆེན་སངས་
རྒྱུས་རྙེད་པ་འདི། །རྐྱེན༴ བསམས༴ དལ་འབྱོར་ཐར་པའི་གྲུ་ཆེན་ལ། །བགྲོད་གཅིག་
གྲུབ་ཐབས་རྙེད་པ་འདི། །རྐྱེན༴ བསམས༴ སྐྱེ་འཆི་གློག་གི་རོལ་རྩེད་ལ། །འཆི་མེད་
གཏན་ཡུལ་རྙེད་པ་འདི། །རྐྱེན༴ བསམས༴ ལས་སྣང་སྒྱུ་མའི་བསླུ་བྲིད་ལ། །ལེགས་
ཚོགས་རྟེན་འབྲེལ་འགྲིག་པ་འདི། །རྐྱེན༴ བསམས༴ འཁོར་བ་སྡུག་བསྔལ་རྒྱ་མཚོ་ལ། །
བདེ་ཆེན་བདུད་རྩི་རྙེད་པ་འདི། །རྐྱེན༴ བསམས༴ རང་སེམས་འཁོར་བའི་ཡང་བྲན་
ལ༑ ༑སྐྱབས་གནས་རིན་ཆེན་རྙེད་པ་འདི། །རྐྱེན༴ བསམས༴ ཐོས་བསམ་དམུས་ལོང་
ལམ་མཁན་ལ། །རང་རིག་སྒྲོན་མ་རྙེད་པ་འདི། །རྐྱེན༴ བསམས༴ ཐེག་གྲུབ་མོས་པའི་
གཞན་དབང་ལ། །རང་དབང་ཤིང་རྟ་རྙེད་པ་འདི། །རྐྱེན༴ བསམས༴ མ་རིག་གནས་
སྐབས་བཞི་འགྲོས་ལ། །སྐུ་བཞིའི་ལམ་གསང་རྙེད་པ་འདི། །རྐྱེན༴ བསམས༴ སྒོ་གསུམ་
179



ལོ་པཎ་གྱི་རྣམ་ཐར་ཕྱོགས་བསྒྲིགས།
འཕོ་བའི་སྒྱུ་ཐབས་ལ། །དབང་གི་རང་བྱན་ཚུད་པ་འདི། །རྐྱེན༴ བསམས༴ མ་དག་
འཁྲུལ་སྣང་ཨ་འཐས་ལ། །དག་པ་ལྷ་སྐུ་རང་ཤར་འདི། །རྐྱེན༴ བསམས༴ སྙིགས་མའི་
རྩ་རླུང་ཐིག་ལེ་ལ། །དངས(དྭངས)མའི་རང་འགྲོས་རྙེད་པ་འདི། །རྐྱེན༴ བསམས་
ཟག་བཅས་འགྱུར་བདེའི་ཡོ་ལང་ལ། །འགྱུར་མེད་དགའ་བཞི་རྙེད་པ་འདི། །རྐྱེན་
བསམས༴ ཅིར་སྣང་སྒྱུ་མའི་རྒྱལ་ཁམས་ལ། །སྒྱུ་འཕྲུལ་གཏན་གྲོགས་རྙེད་པ་འདི། །
རྐྱེན༴ བསམས༴ ཀུན་རྟོག་གདོལ་པའི་བསྟི་གནས་ལ། །བདེ་ཆེན་རྒྱལ་ས་རྙེད་པ་འདི། །
རྐྱེན༴ བསམས༴ བགྲོད་དཀའི་མྱ་ངམ་ཐག་རིངས་ལ། །བཙན་ཐབས་ལམ་གསང་རྙེད་
པ་འདི། །རྐྱེན༴ བསམས༴ སྟོང་ཕྲག་རྩ་ཡི་དྲ་བ་ལ། །ཆུ་ཟླའི་གར་མཁན་རྙེད་པ་འདི། །
རྐྱེན༴ བསམས༴ འབྱུང་འཇུག་ལས་ཀྱི་རླུང་དམར་ལ། །དྲི་ཟའི་དབྱངས་སྙན་རྙེད་
པ་འདི། །རྐྱེན༴ བསམས༴ དཀར་དམར་ཐིག་ལེའི་འཐབ་མོ་ལ། །དཔའ་བོའི་རྒྱལ་
ཐབས་རྙེད་པ་འདི། །རྐྱེན༴ བསམས་ འདོད་ཡོན་དུག་གི་བུམ་པ་ལ། །གྲུབ་པའི་བཅུད་
ལེན་རྙེད་པ་འདི། །རྐྱེན༴ བསམས༴ ཆགས་སྡང་རྨི་ལམ་གཡུལ་ངོ་ལ། །མཉམ་ཉིད་
ཟློས་གར་རྙེད་པ་འདི། །རྐྱེན༴ བསམས༴ གཉིས་སྣང་དགྲ་ཟུན་འཁོར་མོ་ལ། །ཟུང་
འཇུག་གཏན་འདུན་རྙེད་པ་འདི། །རྐྱེན༴ བསམས༴ གཉེན་འདུན་དུག་གི་སྡོང་པོ་ལ། །
གྲུབ་པའི་དཔག་བསམ་རྙེད་པ་འདི། །རྐྱེན༴ བསམས༴ ཕ་ཡུལ་གཤེད་མའི་བཙོན་ར་
ལ༑ །ཕྱོགས་མེད་གུ་ཡངས་རྙེད་པ་འདི། །རྐྱེན༴ བསམས༴ གང་ཤར་རང་བབས་ལྷུག་
པ་ལ། །རྒྱུན་གྱི་རྣལ་འབྱོར་རྙེད་པ་འདི། །རྐྱེན༴ བསམས༴ རྐྱེན་ངན་སེམས་ཀྱི་ཚེར་
མ་ལ། །དངོས་གྲུབ་ལམ་སྟེགས་རྙེད་པ་འདི། །རྐྱེན༴ བསམས༴ ཉོན་མོངས་སྦྲུལ་གྱི་རྒྱ་
མདུད་ལ། །རང་གྲོལ་ངེས་གསང་རྙེད་པ་འདི། །རྐྱེན༴ བསམས༴ ཅི་བྱས་ཙུ་ཏའི་ཚང་
ཚིང་ལ། །གཞན་ཕན་ཡོངས་འདུ་རྙེད་པ་འདི། །རྐྱེན༴ བསམས༴ གང་བྱས་ཆོས་བརྒྱད་
180



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འཁོར་ལོ་ལ། །མཉམ་ཡངས་དབང་བསྒྱུར་རྙེད་པ་འདི། །རྐྱེན༴ བསམས༴ ལར་སྣང་
སྲིད་བླ་མའི་རང་བཞིན་ལ། །གཉིས་མེད་ཀྱི་མོས་གུས་རྙེད་པ་འདི། །རྐྱེན༴ བསམས་
དྲན་པ་དྲན་མེད་ཀྱི་རང་ཞལ་ལ། །རྩོལ་མེད་ཀྱི་དྲན་པ་རྙེད་པ་འདི། །རྐྱེན་གཞན་
གྱི་མ་ཡིན་བླ་མའི་དྲིན། །གྲུབ་མཆོག་སེམས་ལ་རྙེད་པའི་དྲིན། །འདི་ལྟར་བསམས་པ་
ལས་འདི་ལྟར་བཀའ་དྲིན་དྲན་ཞིང་ངག་ཉམས་ཐོ་རངས་ཀྱི་ཐུན་མཐར་གླུར་བླངས་
པ་དྲན་ནོ་ཅོག་ཡི་གེར་སྤྲེལ་བ་ཤུ་བྷམསྟུ། ཞེས་པའོ།
གནས་དེ་ཡང་དགེ་སྦྱོར་བྱེད་པའི་ས་ཕྱི་ནང་གི་དག་པ་དང་མཐུན་པའི་རིག་
པ་དངས(དྭངས)པོ་རང་ཅིག(ཞིག)ཡོད་ཅེས་ཕྱིས་ཀྱང་བསྔགས་པ་གནང་ངོ༌
། །དེ་ནས་
བལ་པོར་ཐེགས་པའི་བར་ཆད་སེལ་བའི་སླད་དུ། གནས་དེའི་རྩེའི་ལྷུན་པོ་རྩེར་སྐུ་
མཚམས་ལ་བཞུགས་ནས་ཙཎྜི་ཀའི་བསྙེན་སྒྲུབ་གནང་བའི་ཞབས་ཕྱིར། ལྷ་མོའི་རྗེས་
གནང་ ཐོབ་པའི་ཉེ་གནས་གཅིག་དང་
། གཞན་རྣམས་ཀྱིས་སྒྲོལ་མ་འུར་འདོན་བྱེད་པ་
སོགས་བཤད་ཚོད་བཞིན་དུ་གནང་བས། ཐུགས་དམ་གཏོར་མ་ཕྱི་དབྱིབས་མ་ཞིག་པ་
ལ་ནང་སྒྲ་བཅས་སུ་ཁོལ་བ་སོགས་གྲུབ་པའི་མཚན་མ་ཀུན་ལ་འཐུན(མཐུན)སྣང་བ་
མང་པོ་བྱུང་
།
ཁྱད་པར་ཤིང་མོ་བྱའི་ལོ་ཟླ་བ་གསུམ་པའི་ཉི་ཤུ་ལྔ་ལ། སྒྱུ་མ་ལྟ་བུའི་ཡེ་ཤེས་ཀྱི་
རོལ་པ་མཐའ་ཡས་པས་རང་བྱིན་གྱིས་བརླབ་པ་ངེས་པའི་མཚན་མ་མངོན་དུ་
མཛད་དེ། གསུང་ལས། དེ་ནས་ས་སྐྱོང་ནག་པ་ཅན། །ཆགས་བྲལ་ཕྱོགས་ཀྱི་རིགས་
ལྡན་དུས། །ཀུ་ལ་ཤམྦུར་ཙཎྜི་ཀས། །རང་བྱིན་བརླབས་པའི་གཟི་བསྐྱེད་ཚེ། །ཀཱ་ཀིའི་
ཐལ་བ་མགོ་བོར་ལྷུང་
། །ཕ་དང་ཕྲད་པར་འདོད་པའི་བུ། །འཇིགས་བཅས་ཉམས་
ངར་བཅས་སོ་སྐད། །དེ་ཡིས་སྔངས་བཞིན་སླར་ཡང་ནི། །རཀྟ་ག་རུ་ཌར་གྱུར་ལུས། །
181



ལོ་པཎ་གྱི་རྣམ་ཐར་ཕྱོགས་བསྒྲིགས།
ཕྱོགས་བཞིའི་ཆུ་འཛིན་བསྡུད་པ་ཅན། །ཡུལ་ཀུན་གང་བའི་རྒྱུན་འབེབས་མཐར། །ཀཱ་
ལ་རཱུ་པའི་གཟུགས་སྟོན་པ། །གྲགས་པ་མིན་པས་ལས་བཅིལ་ནས། །མཆོག་འདོད་ངེས་
པའི་བསྡ(བརྡ)གསང་ཞེས། །དབུགས་འབྱིན་ཐོབ་པ་གཉིས་པའོ། །ཞེས་ཇི་སྐད་
འབྱུང་བཞིན་ནོ། །དེའི་རྗེས་སུ་ནང་སོ་གྲགས་པ་མཐའ་ཡས་པ་ཡབ་ཡུམ་ལ་ཙཎྜི་ཀའི་
རྗེས་གནང་དང་
། བསམ་བདེར་ཕེབས་ནས་བདེ་ལེགས་སུ་བྱེད་པའི་དཀྱིལ་འཁོར་
གསུམ་གྱི་བཀའ་གནང་། དེ་དུས་རྗེ་འགོས་ལྗང་ཕུ་བཀྲ་ཤིས་དགོན་པ་ན་བཞུགས་པ་
ལ་བལ་པོར་ཐེགས་པའི་ཕྱག་འབུལ་ལ་ཐེགས། ཚོགས་འཁོར་ཞུས་ཏེ་ལམ་དུ་བར་
ཆད་མི་འབྱུང་བར་བྱིན་གྱིས་བརླབ་པར་གསོལ་བས། རྟེན་འབྲེལ་འདིས་ལམ་དུ་
བར་ཆད་མེད་ཅིང་ལོངས་སྤྱོད་ཆེ་བར་འོང་བ་འདུག་གསུང་བ་སོགས་ལམ་གྱི་ཞལ་
བཀོས་རྒྱ་ཆེར་གནང་བ་ཐོབ་སྟེ། སླར་ཡར་ཀླུངས་གཡུ་སྲིད་ནུབ་ན་བཞུགས་ཐོག །རི་
པ་ནམ་རྒྱལ་གྱིས་པཎ་ཆེན་རིན་པོ་ཆེའི་བཀའ་ཤོག་སྤྱན་དྲངས་ཏེ་འཁོར་བ་ན། བལ་
པོར་ད་ལོ་མ་སླེབ་ན། དེ་ནས་རྟེན་འབྲེལ་མི་འགྲིག་པས་ད་ལོ་ཅི་སླེབ་གྱིས། ལམ་ཤར་
ཕྱོགས་ལ་ཤོག །བར་ཆད་མི་འོང་གསུང་བ་ཕེབས་པས། དེ་འཕྲལ་ནས་ལམ་དུ་ཆས་
ཏེ་ཆད་པ་སྟེངས་ན་ཆོས་རྗེ་ནམ་པ་བཞུགས་པ་ལ་མཇལ། དེ་རེས་ནས་ཕྱག་འབུལ་
རེས་ཀྱང་གནང་
། རྗེ་དེ་ཡང་དམ་པ་འདི་ལ་ཐུགས་ལྷག་པར་དཀར་བས་བལ་པོར་
ཐེགས་པའི་སྐུ་རིམ་ཟོལ་མེད་དུ་གནང་འདུག །
དེ་ནས་ལྷོ་བྲག་ཤར་དུ་ཕེབས། ནང་སོ་ཨ་མོ་གྷ་པས་གསོལ་བ་བཏབ་ནས། བདེ་
མཆོག་བཅུ་གསུམ་མའི་མངོན་རྟོགས་གསང་ཆེན་ཡོངས་སུ་གསལ་བ་པཎ་ཆེན་གྱི་
ཕྱག་བཞེས་ཇི་ལྟ་བ་དང་
། དྲིལ་བུ་ལུས་དཀྱིལ། དེའི་དབང་ཆོག་དང་བཅས་པ། ཆོས་
སྐྱོང་སྤྱིའི་བསྐང་གསོ་ཕྲིན་ལས་ལྷུན་གྲུབ་རྣམས་ཐུགས་རྩོམ་གནང་
། གནས་དེར་ལོ་
182



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ཉིད་ཀྱི་ཟླ་བ་དྲུག་པའི་ཚེས་བརྒྱད་ལ། དཔལ་ཤ་བ་ར་དང་། རྗེ་པཎ་ཆེན་ཡབ་
སྲས་ཀྱིས་བྱིན་གྱིས་བརླབས་ཤིང་། འཛིན་པའི་ཡན་ལག་བརྟན་པའི་མཚན་མ་བརྙེས་
ཏེགསུང་ལས། ས་སྐྱོང་ཉིད་ཀྱི་ཆུ་སྟོད་ཅན། །དཀར་པོའི་རྒྱལ་བ་དབུས་མ་ལ། །
ལྷོ་ཕྱོགས་རིན་པོ་ཆེའི་གླིང་དུ། །མེས་པོ་མདོག་གནག་རི་དགས(དྭགས)དགྲ། །བྷི་ཀླུ་
རཱུ་པ་རང་གི་ཕ། །ཕྲེང་བར་སྤེལ་བས་བྱིན་རླབས་ནས། །ཤིང་ཁྱིམ་སྒོ་གླེགས་ཀྱིས་
བསྐོར་བར། །མིག་ཡངས་མ་ཡིས་བདེར་བསྐྱངས་པ། །རང་གི་སློབ་མས་གསང་བར་
བསྐུལ། །འདི་ནི་བཙན་ཐབས་ངེས་པའི་བརྡ། །ཚོགས་སྤྱོད་རིགས་པ་མིན་ཞེས་
གསུང་། །མཆོག་གི་དབུགས་འབྱིན་གསུམ་པའོ། །ཞེས་འབྱུང་ངོ༌
། །
དེ་ནས་རི་མེར་བ་ཆེན་པོའི་དགོན་པར་སྐུ་མཚམས་གནང་སྟེ། ནང་སོ་ཨ་མོ་
གྷ་པ་དང་། བླ་མ་འབྲང་རི་བ། དཀའ་བཅུ་བ་བསོད་བཟང་སོགས་ལ་དུས་ཀྱི་འཁོར་
ལོའི་སྤྱི་དོན་ཟིན་ཐུན་དུ་གནང་། དེ་ཉིད་ནས་རིམ་གྱིས་ཡར་འབྲོག་སྣ་དཀར་རྩེར་
ཕེབས། ནང་སོ་ཁྲི་དཔོན་པ་ལ་རྩ་གསུམ་དྲིལ་སྒྲུབ་གནང་བའི་མངོན་དགར་སྐུ་
མཚམས་ཞག་ཤས་མཛད། དེར་བཞུགས་ཐོག་བལ་པོར་ཐེགས་པའི་ཡོ་བྱད་རྣམས་
འཁོས་སུ་ཕབ། ཕྱག་དཔེའང་རྒྱུད་འགྲེལ་གཅིག་དང་མ་འགྲོགས་ན་སྐྱོ་པོ་འོང་
གསུངས་ནས། རྒྱུད་འགྲེལ་པོ་ཏི་གཉིས་མ་གཏོགས་བཞུགས་སུ་གསོལ། སྐུ་རིམ་ལམ་
གཏོར་སོགས་ཀྱང་བསྟར་ཆགས་སུ་གནང་། དེར་ཕྱག་ཕྱིར་འགྲོ་མི་རྣམས་ཀྱང་སྔ་
མཇུག་སྒྲིལ། ནང་སོ་ཁྲི་དཔོན་པས་ཀྱང་ལམ་གྱི་རྐྱེན་དུ་འབྱོར་བའི་ཞབས་ཏོག་དང་
།
ཁྱད་པར་བལ་པོར་གསོལ་ཇ་མི་ཐུབ་ན་འོ་རྒྱལ(བརྒྱལ)པོ་འོང་གསུངས་ནས་ཇ་མང་
པོའི་ཁུར་བ་ཁན་དར་སྒྲིལ་བའི་རིལ་བུ་མང་དུ་ཕུལ། དེ་རོང་ལམ་གྱི་ཚད་པ་ལ་ཤིན་
དུ(ཏུ)ཕན་པར་ཡང་བྱུང་གསུང༌། དེ་ནས་ཟླ་བ་བརྒྱད་པའི་ཉི་ཤུ་ལྔ་ལ་བཏེག་སྟེ།
183



ལོ་པཎ་གྱི་རྣམ་ཐར་ཕྱོགས་བསྒྲིགས།
བཅས་པས་
དཔོན་སློབ་དགུ་བྱས་ནས་རིམ་གྱིས་རིན་སྤུངས་སུ་ཕེབས། ནང་སོ་སྐུ་མཆེད་པས་
ཀྱང་ལམ་གྱི་ཞབས་ཏོག་གཡོ་མེད་པ་ཕུལ། དེ་དུས་སྐུ་ཉམས་འབྱོར་པོ་ཡོད་ནའང་
རོང་ལམ་ལ་བཞོན་པ་
བཞོན་པ་མི་འོང་བས་ད་ལྟ་ནས་སྐང(རྐང)པ་སྦྱང་དགོས་གསུངས་ནས་
ཞབས་འགྲོས་ཡུན་རིང་དུ་གནང་བ་ན། སྐུ་ལུས་ལྕི་བས་སྐུ་ཤིན་ཏུ་ངལ་བ་མང་དུ་བྱུང་
འདུག་ནའང་། ཆོས་ཀྱི་ཆེད་དུ་དཀའ་སྤྱད་གནང་བའི་དགོངས་པས་སྤྲོ་བ་དང་
པས་ཐེགས།
དེ་ནས་རིམ་གྱིས་བྱང་བ་བདག་པོ་རྣམ་རྒྱལ་གྲགས་པ་ཡབ་སྲས་དང་མཇལ་
ཞིང་བཀུར་སྟི་ཁྱད་པར་དུ་གྱུར་པ་ཕུལ། ངམ་རིང་དུ་ཕེབས་དུས། རྒྱ་གར་ཤར་
ཕྱོགས་ཧཾ་ས་བ་ཏིའི་པཎྜི་ཏ་ལོ་ཀོཏྟ་རར་གྲགས་པ་དེ་དང་མཇལ། ཁོང་བོད་དུ་
ཕེབས་ནས་འཕྲལ་སྐད་ཙམ་ཤེས་པའི་ལོ་ཙ་བ་དང་ཡང་མ་ཐུག་པས། ཤིན་དུ(ཏུ)འོ་
རྒྱལ(བརྒྱལ)ཞིང་དབུགས་འཐུམས་པར་ཡོད་པ་ལ། རྗེ་འདིས་ལེགས་སྦྱར་གྱི་སྐད་
ཀྱིས་གསུང་གླེང་མཛད་པས། ཤིན་ཏུ་དགའ་ཆེས་ཏེ། ཁྱེད་ཀྱི་སྙིང་རྗེ་ལ་བསམས་
ནས་ངའི་ལོ་ཙ(ཙཱ)མཛད་དགོས་ཞུ་ཞིང་
། སྤྱན་ཆབ་མང་པོ་འདོན་པ་ལ། དམ་པ་
འདིས། ང་བླ་མ་སངས་རྒྱས་དངོས་བལ་པོར་བཞུགས་པ་ལ་མཇལ་ཞིང་ཆོས་ཞུ་བའི་
སླད་དུ་ཆས་པའི་དོན་ཆེན་པོ་དོར་ནས། ཁྱེད་ཀྱི་ལོ་ཙ(ཙཱ)བྱེད་པ་ག་ན་ཁོམ། འོན་
ཀྱང་ཁྱེད་འོ་རྒྱལ(བརྒྱལ)འདུག་པས་ཞག་གཉིས་ཐེན་འཐེན)ལ་ཕན་པའི་ཐབས་བྱའོ་
གསུང་(གསུངས)ནས་ཁོང་རང་གི་མཁས་པ་དང་
། བཟང་བའི་ཁྱད་པར། མཁྱེན་རྒྱ་
རྣམས་ཡི་གེར་འགོད་པ་གནང་སྟེ། དབུས་ཕྱོགས་སུ་རྗེ་བྱམས་པ་གླིང་པ་ཆེན་པོའི་
དྲུང་དུ་གཏད་དེ་བརྫངས། དེ་དུས་མངའ་རིས་ཀྱི་མངའ་བདག་སྤྱན་ནེ་བ་ཡིན་པ་
ལྟར་བརྫུས་པའི་མི་ཞིག་དབུས་ཕྱོགས་རྙེད་པ་སྒྲུབས(བསྒྲུབས)ཏེ། དེར་སླེབ་འདུག་པ།
184



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བརྫུན(རྫུན)མར་རྟོགས་ཏེ་བྱང་པས་སྲོག་དང་འབྲལ་བར་རྩོམ་པ་ལ་ཞུ་ངོ་མཛད་དེ་
སྲོག་ལས་བསྐྱབས།
དེ་ནས་ཟླ་བ་དགུ་པའི་ཉི་ཤུ་བརྒྱད་ལ་ངམ་རིང་གི་དུས་འཁོར་ལྷ་ཁང་མཇལ་
ཞིང་། དེའི་མཚན་མོ་གནས་ཉེར་བཞིའི་རྣལ་འབྱོར་མའི་རང་བཞིན་གྱི་རྩ་རྣམས་སུ་
བདེ་བའི་ཁམས་ཀྱིས་རྩེན་པས་རྗེས་སུ་དྲན་པའི་ཡན་ལག་བརྟན་པའི་མཚན་མ་
མངོན་དུ་གྱུར་པ་ནི། གསུང་ལས། དེ་ནས་ཕ་ཡུལ་སྙེག་འདོད་བུ། །དོན་འཐུན(མཐུན)
བཞིན་དུ་ཆས་པ་ལས། །ས་སྐྱོང་དབྱུག་པ་འཛིན་པ་ཅན། །ཆགས་བྲལ་རྒྱལ་བ་
གསུམ་པ་ལ། །ངམ་རིང་ཞེས་བརྗོད་བྱང་ཕྱོགས་རྒྱུད། །ཀཱ་ལ་ཙཀྲའི་ཕོ་བྲང་འཁོར། །
ལྷ་ཡིས་ལུང་སྟོན་དུས་དགེ་བར། །རིག་བྱེད་མིག་བཅས་རི་དགས(དྭགས)མིག །
ཕྱོགས་ཀྱི་གོས་ཅན་མཁར་བགྲོད་མ། །ཡུལ་གྱི་ངེས་པ་ལས་འོངས་ལ། །དེ་སྙེད་ཧེ་རུ་
ཀས་རོལ་བ། །ནཱ་ཌི་དབང་གྱུར་ས་ཧ་ཛ། །ངེས་པའི་བརྡ་ཆེན་རབ་གསང་བ། །རྙེད་
དཀའི་དབུགས་འབྱིན་བཞི་པའོ། །ཞེས་བྱུང་བ་བཞིན་ནོ། །
དེ་ནས་རིམ་པས་བར་འབྲོག་རྡོ་རྗེ་གླིང་དུ་ཕེབས། རྒྱལ་བ་རྒོད་ཚང་བའི་གདུང་
གི་ཞུགས་ཁང་དང་
། སྐུ་འདྲ་ལ་མཆོད་པ་ཕུལ་ཞིང་གསོལ་འདེབས་གནང་བའི་ཚེ། སྐུ་
ཉམས་ཆེན་པོ་འཁྲུངས་ཤིང་རྗེས་སུ་ཡང་
། འདི་རྒོད་ཚང་པའི་རྩ་བའི་བཞུགས་གནས་
དེ་ཡིན་འདུག་པས་བྱིན་རླབས་ཀྱི་མཚན་མ་ཤིན་ཏུ་ཆེ་བ་འོང་བ་ཅིག(ཞིག)འདུག་
གསུང་། དེ་ནུབ་གནས་དེའི་སྒོམ་ཆེན་པ་ཕོ་མོ་མང་པོ་ལ་ཆོས་འབྲེལ་མཚན་ཐོག་ཐག་
གཅིག་རྗེས་ལ་གཅིག་བར་མེད་དུ་གནང་ནས། ལྷོར་ཐེགས་པའི་ལམ་གྲོང་ལ་མ་ཟིན་
པའི་ལུང་སྟོང་ཆེན་པོ་ཅིག(ཞིག)ཏུ་མཚན་མོ་ཐེན(འཐེན)པོ་བཏང་སྟེ་བཞུགས་པའི་
ཚེ༑ བྱང་པའི་མི་ཞབས་ཕྱིར་བཏང་པ་དགག་ནས་འདིར་མི་བཏང་ན་ཇག་པ་འོང་
185



ལོ་པཎ་གྱི་རྣམ་ཐར་ཕྱོགས་བསྒྲིགས།
ཐག་ཆོད་ཅེས་འཇིགས་པར་བྱེད་ཅིང་
། རི་ངོས་དག་གཟུང་(བཟུང་)ནས་ཟོན་གནས་
(བྱེད)བྱས་ནའང་
། དེ་ནུབ་ཇག་པའི་འཚེ་བ་ཅི་ཡང་མ་བྱུང་བས། མི་དེ་ན་རེ།
ཁྱེད་དཔོན་སློབ་འདི་རྣམས་རང་སྐུ་བསོད་ཆེ། ས་ཆ་འདི་འདྲར་མེ་གཏོང་ལུགས་
དེ་བྱས་པས་ཇག་པ་མི་འོང་བ་ཞེས་གུས་པར་བྱེད་ཅིང་
། གཞན་ཡང་ལམ་འདི་ལ་
ཁྱེད་དཔོན་སློབ་ལས་ཤོམས་པའི་འགྲུལ་པ་མ་བྱུང་ཟེར་ཞིང་ངོ་མཚར་དུ་བལྟའོ། །
དེ་ནས་ལ་སྟོད་ལྷོར་ཕེབས། ལྷོ་ནས་བལ་པོའི་བར་གྱི་ལམ་ཆས་ནས་ཁལ་བརྒྱ་
ལྷག་དང་། ཤ་མར་སོགས་དཔུང་ཆེ་བ་ཕུལ། དེ་རྣམས་ལ་ལོངས་སྤྱད་བྱར་སྒྲུབ་པའི་
ཆེད་དུ་ཤེལ་དཀར་དུ་ཞག་ཤས་བཞུགས། རྟ་དྲེལ་རྒྱུན་པ་རྣམས་དེ་ཉིད་དུ་བཞག །
ལྷོ་པས་ཆིབས་པ་སོགས་ཀྱི་སྐྱེལ་མ་བཏང་སྟེ་རིམ་གྱིས་ཐེགས་པ་ལས། སྒང་དཀར་
དུ་ཕེབས་པའི་ཉིན་རླུང་འཚུབ་ཆེན་པོ་འཁྲིས་ནས་འཁྲིས་སུ་གཅིག་གིས་གཅིག་མི་
མཐོང་བ་རྒྱུན་རིང་བར་བྱུང་བའི་རྗེས་སུ། གངས་རུད་ཆེན་པོ་ཡུད་ཙམ་གྱིས་པུས་
ནུབ་ཙམ་བབ(བབས)བྱུང་བས། ད་ནི་རེ་ཤིག(ཞིག)ལམ་འགག་པར་འདུག་ཅེས་
ཐམས་ཅད་སེམས་ལས་སུ་གྱུར་པ་ན། ཚེ་རིང་མ་ལ་ཐུགས་དམ་གཏོར་མ་ཅིག(ཞིག)
གནང་སྟེ། ཐོག་སྟེང་ནས་བདེན་སྟོབས་བརྗོད་ལ་ཐོང་(ཐོངས)གསུང་བ་ཕེབས། བཀའ་
བཞིན་འཚལ་བས་འཕྲལ་དུ་ནམ་མཁའ་དངས(དྭངས)ཤིང་གངས་ཀྱི་འཇིགས་པ་
ལས་གྲོལ་ཏེ་རིམ་གྱིས་ཐེགས། པོ་སེ་ལའི་ཕྱེད་ཙམ་དུ་ཆིབས་པ་བསྣམས། དེ་ནས་
ཆིབས་ཁྲིད་དེ་ཞབས་ཀྱིས་བགྲོད་པ་ན། གོམ་པ་བཅུ་བཅུ་ཙམ་ལ་སྐུ་ངལ་གསོ་དགོས་
པ་བྱུང་ནའང་། ཁད་ཀྱིས་ལ་རྩེར་ཕེབས་པ་ལས
། ཚེ་རིང་མའི་གངས་རྣམས་སུ་
གཟིགས་འཕྲལ་དུ། ལམ་དུ་ཞལ་མུར་གནང་རྒྱུའི་རྒྱལ་དཀར་བུར་དཀར་མང་པོ་ཡོད་
པ་ལ་གཏོར་མ་གནང་
། དེ་མཚམས་ནས་སྐུ་ཉམས་ཆེན་པོ་བྱུང་བའི་མོད་ལ་ཞབས་
186



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འབྲིང་བ་རྣམས་ཀྱིས་རྗེས་མི་ཟིན་པ་ཙམ་དུ་ཐེགས། ཆུ་བར་གྱི་གྲུབ་གནས་ཆེན་པོར་
ཕེབས། ཟླ་བ་བཅུ་པའི་ཉི་ཤུ་ལྔའི་དུས་ལ་བབ་པས། དེ་ནུབ་པཎ་ཆེན་རིན་པོ་ཆེ་ལ་
ཐུགས་ཡིད་གཅིག་ཏུ་འདྲེས་ཏེ་ཚོགས་ཀྱི་འཁོར་ལོ་རྒྱ་ཆེན་པོ་གནང་བ་ན། རྗེ་བཙུན་
ཤེས་རབ་དང་ཐབས་གཅིག་པའི་བརྟག་ཟུང་དུ་འཇུག་པའི་གནས་ལ་དབུགས་འབྱིན་
པ་བརྙེས་ཏེ། གསུང་ལས། དེ་ནས་རིམ་གྱིས་གྲུབ་པའི་གནས། །ཆུ་བར་ཨེ་དབྱིངས་
དག་པ་རུ། །སྨིན་དྲུག་ཅན་གྱི་རིགས་ལྡན་མ། །ཆགས་བྲལ་ཕྱོགས་ཀྱི་དགའ་སྟོན་
མཐར། །གསེར་མདོག་ཆོས་གོས་འཛིན་པ་ཡི། །ཕ་མ་རྒྱན་བཟང་མ་མ་དག །འདུད་
ཅིང་རབ་དགའི་དབང་གྱུར་ལ། །བུ་ཡིས་གསེར་མདོག་སངྒ་ཙི། །ལེགས་བགོས་ཕ་མར་
ལུང་བསྟན་པ། །བཻ་རོ་ཙ་ན་བཛྲ་དང༌། །བཛྲ་ཏཱ་རེ་ཞེས་བརྗོད་སོགས། །ངོ་མཚར་
ལས་ཀྱང་ངོ་མཚར་བ། །འདི་ནི་ཐ་དད་མིན་གསང་བརྡ། །མཆོག་ཆེན་དབུགས་
འབྱིན་ལྔ་པའོ། །ཞེས་པའོ། །
དེ་ལོ་ཆུ་བར་གྱི་ནགས་ལ་མེ་ཤོར་ནས་ཚེ་རིང་མ་ལ་གྲིབ་བྱུང་བ་ཡིན་ཞུ་བ་ལ།
དེ་ཡང་སྲིད་པ་འདུག་གསུངས་ནས་ཡི་གེ་བརྒྱ་པའི་ཁྲུས་ཆབ་སོགས་གནང་སྟེ། དེ་
ནི་སྔོན་རྗེ་བཙུན་གྱིས་ཚེ་རིང་མའི་གྲིབ་བསལ་བ་དང་རྗེས་སུ་འཐུན(མཐུན)པར་
སྣང་ངོ༌། །ལམ་དེ་ཐམས་ཅད་དུ་ཡང་གནས་ཆེན་ལ་འགྲོ་བ་ཡིན་པས་ཚོགས་འཁོར་
མ་ཆག་པ་བྱེད་གསུངས་ནས། ཚོགས་ཆང་སྦང་བླུམ་བསྣམས་ཏེ། རྒོངས་མོ་གང་ཕེབས་
སུ་ཅུང་ཟད་རེ་བསིངས་ཤིང་དམ་ཚིག་གི་རྫས་གནང་
། ཁྱད་པར་ངོམ་དུ་བཞུགས་
པའི་རྒོངས་མོ་ཞབས་འབྲིང་བ་དག་གིས་མེ་ཤིང་འཐུར་ཕྱིན་པས། ཆང་གི་གླུམ་པས་
གང་བའི་རྫ་མ་ཞིག་རྙེད། དགའ་ཆེས་ནས་སྐུ་མདུན་དུ་ཁྱེར་བྱུང་བ་ལ། ཐོག་མར་
རྟེན་འབྲེལ་ལེགས། དོ་རྒོངས་ཚོགས་ཆང་གྱིས་གསུང་བ་ཕེབས་པ་ནའང་
། རྗེས་སུ་
187



ལོ་པཎ་གྱི་རྣམ་ཐར་ཕྱོགས་བསྒྲིགས།
ནགས་ཁྲོད་དུ་ཡོ་བྱད་རང་གར་བཞག་པས་མི་གཞན་གྱིས་འཁྱེར་བ་མི་འོང་བ་འདི།
ལམ་འདིའི་ཁྱད་ཆོས་ཡིན་པར་འདུག་པ་ལ། དེ་ལ་གནོད་པའི་མགོ་བཏོད་པ་མི་
རིགས་དགོངས་ནས། རྟེན་འབྲེལ་གྱི་ཅུང་ཟད་ཚགས་གྱིས་ལ་གཞན་མ་ཉམས་པར་
རང་གནས་སུ་སྐྱོལ་གསུང་བ་ཕེབས་པས། བཀའ་བཞིན་དུ་ཞབས་འབྲིང་བ་རྣམས་
ཀྱིས་སྔར་གནས་སུ་བསྐྱལ། རྗེས་སུ་འང་དེའི་སྐྱར(བསྐྱར)ཟློས་གནང་ནས། ལམ་དེར་
ཡོ་བྱད་ཆེ་ཕྲ་ཅི་བཞག་ཀྱང་གནོད་པ་བྱེད་མི་མི་འོང་བ་དེ་ཚེ་རིང་མས་བསྲུང་བ་
ཡིན་ངེས་པར་འདུག །ངེད་རྣམས་ཀྱིས་ཀྱང་ཕྱིར་ལམ་དགོས་པའི་ཡོ་བྱད་རྣམས་ས་
མཚམས་སོ་སོར་བཞག་ཅིང་ཕྱིན་ནས། ཕྱིར་ལམ་ཕན་པར་བྱས་པ་ཡིན་གསུང་
།
སྤྱིར་བལ་པོར་བགྲོད་པའི་ཤར་ལམ་ལ་འདོལ་ཁའི་ལམ་དང་
། ལི་ཏི་ལམ་
གཉིས་ཡོད་པའི། རྗེ་འདི་དཔོན་སློབ་ཀྱི་ཐེགས་ལམ་འདོལ་ཁ་ཡིན་པས། དེ་ཡང་
དགྲ་འཇིགས་མེད་ནའང་
། རོང་ལམ་ཤིན་ཏུ་དོག་ཅིང་གཟར་བ། རིའི་རྩེ་མོར་སླེབ་
པའི་ཚེ་ན་གྲང་ངད་ཆེ་བས་འཁྱགས་རེངས་ལ་འགྲོ་བ་སྙམ་བྱེད་པ་ལ། དེ་ལས་མ་
ཚད་ཐུར་དུ་བབས་པ་ནས་ཚད་པ་བཟོད་དུ་མེད་པས་ལུས་ཐམས་ཅད་ཆུར་བཅུག་
པ་ལྟར་རྡུལ་གྱིས་ལྡབ་ལྡབ་པོར་འགྲོ་ཞིང་། གདོང་གི་རྔུལ་རྣམས་སྨྱུག་གུག་གིས་
གཞར་བ་འཐོར་བས་མདུན་གྱི་ས་ནག་ཆིལ་གྱིས་འགྲོ་བ་དང་
། རླུང་ཐམས་ཅད་ཀྱང་
ཚ་ངབ་ངབ་པ་མེ་དཔུང་ཆེན་པོའི་འཁྲིས་སུ་འདུག་སྙམ་པ་བྱེད་པ། མདུན་གྱི་རི་
འདིའི་རྩེར་སླེབ(སླེབས)ནས་གྲང་སིང་བ་ཅིག(ཞིག)འོང་ངམ་སྙམ་དུ་སེམས་ཀྱང་
།
སླར་སྔར་བས་ཀྱང་ཚ་བའི་རོང་དོག་པོར་འགྲོ་དགོས་པ་དང་
། རོང་ཕལ་ཆེ་བ་ཤིང་
ནགས་ཆེན་པོས་གཏིབས་ཏེ་ནམ་མཁའ་ཅུང་ཟད་ཀྱང་མི་མཐོང་བ་དང་། འཕྲང་དོག་
པས་རྒྱབ་ཁུར་ཐམས་ཅད་ཀྱང་གྱེན་སླང་ཐབས་སུ་འཁུར་དགོས་ཤིང་
། ནགས་ཁྲོད་ལ་
188



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཉིན་གང་བར་མེད་དུ་ཕྱིན་ཀྱང་མདང་གི་ཞག་ལས་ཅུང་ཟད་ཙམ་རེ་ལས་འཕགས་
པར་མི་མངོན་པ་སོགས་ཀྱིས་རོང་གཏིང་འདི་ལས་ཐོན་པའི་དུས་ནམ་སྲིད་ན་སྙམ་
དུ་ཡི་ཐང་ཆད་པ་མང་པོ་དང༌། སྐུ་ལུས་ལ་ན་བཟའ་བཞེས་ན་རྡུལ་གྱིས་ལྡབས་
འོང་༑ མ་བཞེས་ན་མར་ཀོ་ཞེས་བྱ་བའི་སྦྲང་བུས་ཕུག་ནས། དེའི་ཤུལ་སྐྲངས་ཏེ་
ཟུག་རྔུ་ཆེར་བསྐྱེད་པ་སོགས་བཟོད་དཀའ་བ་དང་
། ཁྱད་པར་ངོམ་ལ་ཞེས་བྱ་བའི་
རི་ངོས་གཟར་པོ། ཤིང་རྩིའི་རིབ་མ་ཙམ་མ་གཏོགས། དེ་ལས་ཅུང་ཟད་འདྲེད་ན་
རོང་གི་ཆུ་ཆེན་པོ་དོགས་མེད་དུ་འགྲོ་བ་དང་
། དེའི་རྗེས་སུ་སྔོན་ནོ་བྱ་འདེད་ཅེས་བྱ་
བའི་བྲག་གཡང་ཆེན་པོ་མེ་ལོང་གི་ངོས་ལྟ་བུ་ལ་རྐང་ཁུང་མཐེ་བོང་ཁེལ་བ་ཙམ་དང་
།
ལག་པ་འཇུ་བའི་རྟེན་ཤིང་རྩི་བན་བུན་དང་
། ཤིང་རྩ་ཅུང་ཟད་རེ་ལ་བརྟེན་ནས་
དལ་བུས་འགྲོ་དགོས་པ་རྣམས་དང་། བྲག་ངོས་ཀྱི་འཕྲེད་ལ་བཅའ་ཟམ་རིངས་པོ་
འགྱུར་ལྡོག་བྱེད་པའི་སྟེང་ལ་ལག་པ་སྦ་ཐག་ལ་བསྟེན(བརྟེན)ནས་སྔ་ཕྱི་རེ(རེས)
མོས་ཀྱིས་འགྲོ་དགོས་པ་སོགས་སུ་དཀའ་བས་བླ་མའི་ཡོན་ཏན་ཐུགས་ལ་བཀོད་
ནས་ཐེགས་ཤིང་
། དེར་ཞབས་འབྲིང་བ་དག་ཀྱང་བྲག་ངོས་འདིའི་རྐང་ལག་གི་རྟེན་
བྱེད་འདི་རྣམས་སངས་རྒྱས་བྱང་སེམས་ཀྱི་རྣམ་འཕྲུལ་ཡིན་པ་འདྲ་ཟེར་བ་དང་།
ལ་དག་འགྲོ་བར་མ་ནུས་བཞིན་དུ་རྐང་པ་བརྐྱང་བསྐུམ་བྱེད་ཅིང་ཤིང་ལ་འཇུས་ནས་
འདར་བཞིན་དུ་འགྲོ་བར་རྩོམ་ཞིང་། རིམ་གྱིས་མཚོ་བཤམ་ཞེས་བྱ་བའི་མཐིལ་དུ་
ཕེབས། མཚམས་ལ་བྲག་གཡང་ཤིན་དུ(ཏུ)མཐོ་བའི་ངོས་ལ་སྡོང་སྐས་སེའུ་ཉི་ཤུ་རྩ་
གྲངས་ཙམ་གྱི་མཐོ་དམའ་ཡོད་པ་ཅིག(ཞིག)གིས་གཙོས་པའི་སྡོང་སྐས་བཅུ་ལྔ་ཙམ་
འབབས་དགོས་འདུག་པའི་སྐས་མགོ་དེར་ཕེབས་པ་ན། རྗེ་པཎ་ཆེན་ལ་ཐུགས་དད་
པ་ཐུར་བ་ཅིག(ཞིག)འཁྲུངས་པ་དང་ལྷན་ཅིག་པཎ་ཆེན་གྱི་སྐུའི་རྣམ་པ་ཡང་ལམ་
189



ལོ་པཎ་གྱི་རྣམ་ཐར་ཕྱོགས་བསྒྲིགས།
གྱིས་གསལ་བའི་མོད་ལ། ཉམས་རྟ་ཅིག(ཞིག)དང་སྦྱར་ཏེ་སྡོང་སྐས་རིང་པོ་དེ་རྣམས་
དང་༑ དེ་ནས་མཚོ་གཤམ་གྱི་གཞུང་ཆུ་ཆེན་པོ་ཅིག(ཞིག)འདུག་པ་དེ་རྣམས་ཐོན་
གྱི་བར་དྲན་པས་མ་ཟིན་པ་ལ་སླེབ་འདུག །དེ་ཕྱིས་ནས་ཉི་མ་མཁར་ཆུ་འཛེགས་པའི་
ཉིན་དེ་མ་གཏོགས་ལམ་དུ་ཐང་ཆད་པ་ཆེར་མ་བྱུང་གསུང་
།
ལམ་དེ་རྣམས་སུ་ཐེགས་པ་ན། ཞོགས་པ་སྔ་སར་བ་ནས་ཉིན་གུང་ཚ་བའི་དུས་
བོར་ནས། དེ་རྗེས་རྒོངས་ཇར་ཉེ་བ་ཙམ་དུ་ཞག་གནང་སྟེ་སོས་དལ་གྱིས་ཐེགས་
པའི་སྒྲིགས(སྒྲིག)ཡོད་ནའང་
། གོམ་པ་རེ་འཕག་ཐུབ་ནའང་བླ་མ་དང་ཐག་ཉེར་
སོང་བ་ཡིན་དགོངས་པའི་ཐུགས་འདོད་ཀྱིས་དྲངས་ཏེ། རྗེ་ཉིད་མྱུར་བར་སྡུན་དུ་
གཤེགས་ནས། ཞབས་འབྲིང་བ་རྣམས་ས་རུབ་རུབ་ཀྱི་བར་དུ་ཧ་ལས་པ་ལྟ་བུར་སྙེགས་
དགོས་པའང་ལན་མང་དུ་བྱུང་འདུག་ཅིང་
། ཕྱིས་བཀའ་ལས་ཀྱང་
། བལ་པོ་དང་ཙ་
རི་ལ་འགྲོ་བའི་དུས་དེར་རྐང་འགྲོས་ཅིག(ཤིག)འོང་བ་དེ། དུས་གཞན་དང་མི་འདྲ་
བའི་ཁྱད་པར་བ་ཅིག(ཞིག)རང་འོང་གི་འདུག་གསུང་
།
དེ་ནས་རིམ་གྱིས་འདོལ་ཁར་ཕེབས། དེའི་རྒྱལ་པོ་དང་ཉེ་གནས་པོ་ཛ་ཏེས་
ཀྱང་༑ གཞན་བོད་ཐམས་ཅད་ལས་དངོས་པོ་ཅི་ནུས་ཀྱིས་འབྲལ་བར་རྩོམ་ནའང་།
རྗེ་ཉིད་ལ་བཀུར་སྟི་དང་གུས་པར་བྱས།
དེ་ནས་ཟླ་བ་བཅུ་གཅིག་པའི་ཉི་ཤུ་གསུམ་ལ་ཉི་མ་མཁར་ཆུའི་རི་ངོས་ལ་
ཐེགས་པས་སྐུ་ཤིན་ཏུ་ངལ་ཞིང་
། ཞབས་འདེགས་འཇོག་ཅུང་ཟད་ཀྱང་མི་ནུས་པ་
ཙམ་དུ་གྱུར་པ་ན། དགོངས་པ་ལ། ད་ནི་ལུས་འདིས་བལ་པོར་བགྲོད་པའི་ཁོ་ཐག་
ཆད་འདུག །བལ་པོར་ཤོག་གསུང་པའི་བཀའ་ལུང་ཕེབས་པ་འདི་རང་ཚེ་ཕྱི་མ་ཞབས་
དྲུང་དུ་བགྲོད་པའི་སྡིག་སྦྱོངས་ལ་དགོངས་པ་འདྲ་སྙམ་དུ་དགོངས་པ་བྱུང་
། དེ་རྒོངས་
190



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པཎ་ཆེན་རིན་པོ་ཆེ་ལ་ཐུགས་གཅིག་ཏུ་འདྲེས་པའི་གསོལ་འདེབས་དང་། ཚོགས་ཀྱི་
འཁོར་ལོ་གནང་བ་ལས། རྡོ་རྗེ་སློབ་དཔོན་གྱི་གསང་སྤྱོད་ཀྱི་གནས་སུ་ཞུགས་པས།
རང་རིག་པའི་ཡེ་ཤེས་འོད་གསལ་བའི་མེས་རྣམ་སྨིན་གྱི་ཕུང་པོ་རྣམ་པར་སྦྱངས་
པའི་མཚན་མ་ཕུལ་དུ་བྱུང་བ་བརྙེས་ཏེ། གསུང་ལས། དེ་ནས་རིམ་བགྲོད་མགོ་ཅན་
གྱི༑ །ཆགས་བྲལ་རྒྱལ་བ་དབུས་མ་ལ། །ཉི་མ་མཁར་ཞེས་བྱ་བའི་རིའི། །ཙ་ལ་ཀོ་
ཊའི་གནས་ས་རུ། །མཆོག་ཏུ་འབར་བཅས་ཀུཎྜ་ལའི། །ཁྱིམ་དུ་ཅི་བཞིན་རང་གི་ཕ། །
བྷིཀྵ་ནི་ཡིས་བདེན་འཁྲུད་པའི། །གསང་བའི་རོལ་མོ་བསྐུལ་བ་ལ། །བདག་དང་གྲོགས་
པོ་དཱི་པཾ་གཉིས། །སློབ་སྦྱོང་གནས་ལ་དབང་ཞེས་གསུང་
། །དེར་ཞུགས་མཆོག་ཏུ་བི་
མ་ལ། །ཨཱ་ཀཱ་ཤ་མཐོང་མཐའ་མེད་ལ། །པྲ་བྷཱ་སཱ་རའི་གསོལ་བཏབ་ནས། །སྭཱ་སཾ་བེ་
བྱའི་ངོ་བོར་སོན། །དེ་ནས་མཱ་ཡ་སྭ་དེ་ཧ། །འབར་བའི་ཞུགས་ལ་རབ་ཞེན་པ། །སྦྲུལ་
གྱི་ཤུན་པ་བཞིན་གྱུར་ལ། །སྙིགས་མ་ཨལྤ་སྟི་ཞེས་པའི། །རང་སྒྲ་ཐོས་འདི་མཆོག་
ལས་ཀྱང་། །མཆོག་ཆེན་ལུང་བསྟན་ངེས་པའི་བརྡ། །དབུགས་འབྱིན་དྲུག་པ་ཨེ་
མའོ༑ །ཞེས་འབྱུང་བའི་ངེས་པ་མངོན་དུ་མཛད་པ་ལས། དེའི་ཕྱི་ཉིན་ནས་ལམ་དུ་
སྐུ་ལུས་ཤིན་ཏུ་ཡང་ཞིང་བདེ་ཉམས་དང་བཅས་པས་ཞབས་གཉིས་ས་ལ་རེག་པ་
དང་འདེགས་འཇོག་བྱེད་པའང་མི་ཚོར་བ་བྱུང་གསུང་
།
དེ་ནས་རིམ་གྱིས་ཏེ་མལ་དུ་ཕེབས་པ་ན། གཙོ་བོ་དཔོན་ཕྱུག་གིས་ཚོགས་ཀྱི་
འཁོར་ལོ་ཞུས་པས། ཚོགས་ཀྱི་གྲལ་དུ་སྐུ་ཉམས་ཆེན་པོ་འཁྲུངས་པའི་མོད་ལ། རྗེ་པཎ་
ཆེན་གྱི་སྐུའི་སྣང་བ་བྱུང་ཡོད་ཚོད་དུ་འདུག་པས། ཕྱག་མཛད་དེ་ཐལ་མོ་སྦྱར་ནས་
འདུད་པའི་ཚུལ་གྱིས། གོ་སཾ་ཞེས་ལེགས་པར་སྦྱར་བའི་སྐད་ཀྱིས་ཞུ་ལན་མང་པོ་གནང་
བ་ཅིག(ཞིག)བྱུང་ཟེར། དེ་ནས་བལ་མོ་མཐིལ་གྱི་ཁོ་པོན་རཱ་ཛའི་ཕོ་བྲང་གི་ཁྲུས་ཀྱི་
191



ལོ་པཎ་གྱི་རྣམ་ཐར་ཕྱོགས་བསྒྲིགས།
རྫིང་བུ་ཁར་ཕེབས་ན། སྔོན་བོད་པ་དེར་བྱུང་ངོ་ཅོག་རོང་ལམ་ལ་འགྲིམས་པའི་ཆ་
བྱད་ངན་པོ་ཅི་རུང་རུང་བྱས་པ་ལ། ཚོང་འབའ་ཞིག་དོན་དུ་གཉེར་བ་ཁོ་ན་འོང་
བས༑ ཐམས་ཅད་ཀྱིས་མཆིལ་ལྷམ་ལྟར་སྐྱུག་བྲོའི་གནས་སུ་བལྟ་བ་ལ། དམ་པ་
འདིའི་སྐུའི་ཆ་བྱད་རབ་བྱུང་གི་རྒྱལ་མཚན་མ་ཉམས་པ་ལ། གྲོང་ཁྱེར་བ་རྣམས་
འཚོགས་ནས་དང་བའི་མིག་གིས་བལྟ་ཞིང་
། འདི་བས་དང་བ་འདྲེན་པ་བོད་ནས་
གཞན་སུ་ཡང་མ་བྱུང་། ཁོང་རང་བོད་ཀྱི་མི་ཆེ་བ་རང་ཡིན་པ་འདུག་ཟེར་བ་དང་།
ཞབས་འབྲིང་བ་དག་ལ་ཕྲུག་ངུར་ཁའི་སྟོད་མ་སར་བབས་ཤིག་ཡོད་པ་རྒྱལ་པོའི་
བུས་མཐོང་ནས་འཚོང་དགོས་ཤེས(ཞེས)ཟེར་བ་ལ། དེ་འདྲ་རྒྱལ་པོའི་ཞལ་ཏ་མིན་
ལ་ཚེ། ཁོང་རང་ཡུལ་འདིའི་རྒྱལ་པོ་བྱས་ནས་བྱ་བྲལ་བའི་གོས་ཉོ་བ་ངོ་ཚ་བ་ཡིན་པ།
དེ་ཁ་རྒྱལ་པོའི་ཞལ་ཏ་ཡིན་ན། འདི་འདྲ་ལ་རིན་འདོད་པ་ག་ན་འོང་། ཁོང་རང་
ལ་བྱིན་པ་ཆོག་གསུངས་པས། ཁོང་སྐྱེངས་ཏེ་ཕྱིས་ལབ་མ་བྱུང་གསུང་
། དེར་པཎ་
ཆེན་གྱི་བཀའ་ལས། དེ་རིང་པུརྱ་སཱ་ག་ར་དཔོན་སློབ་སླེབ་པ་ཙམ་ཡིན། ལྟོས་ཤོག་
གསུང་བ་བྱུང་བ་ཡིན་ཟེར། ཨ་བྷ་ཡ་གྲོགས་མཆེད་གནང་བྱུང་
། དེ་ནུབ་ཡམ་བུར་
འཕགས་པ་ཛ་མ་ལིའི་གཙུག་ལག་ཁང་གི་ཉེ་གློས་གནས་པོ་ཀོ་ཀ་སཱ་ཧུའི་ཁང་པར་
བཞུགས་ཏེ། གནས་པོ་ལ་གནང་སྦྱིན་བཟང་པོ་མཛད། གནས་པོ་དེ་ཡང་བོད་ཐམས་
ཅད་ལ་དངོས་པོ་ཅི་ལོན་བལྟ་ཞིང་། གདུག་པའི་སེམས་དང་བཅས་པ་ཞིག་ནའང་།
སྐྱེས་ཆེན་འདི་ལ་དང་བའི་བློས་གུས་པར་གྱུར་ཏེ། ཞབས་ཏོག་གཡོ་མེད་དུ་ཕུལ།
ནས་གནས་པོ་ལ་གསེར་ཞོ་དོ་གནང་སྟེ
། ངེད་རྣམས་འདིར་སྡོད་རིང་གི་ཆས་ཁ་དགོས་
ཤེས་སྩལ་བས(ཞེས་བསྩལ་པས)། ཁོ་ཧ་ལས་ཏེ། འདི་ཙམ་གྱི་ཆས་ཁས་ཅི་མཛད་པ་
ཡིན; ཁྱེད་རང་ལོ་སྦྲེལ་ནས་བཞུགས་པ་ཡིན་ནམ། པུ་ཛ་གཏོང་བ་ཡིན་ཞུ་བ་ལ་པུ་
དེ་
192



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཛའང་གཏོང་གོ་སམ་ལ་ག་ཎ་ཙཀྲ་མང་པོ་ཞུ་བ་ཡིན་པས་ཡོ་བྱད་མང་པོ་དགོས་
ཤེས(ཞེས)བཀའ་གནང་
། དེའི་སང་སྔ་བར་གོ་བི་ཙིནྟའི་གཙུག་ལག་ཁང་དུ་ཕེབས་ཏེ།
ཁྱམས་ནང་ནས་ཕྱག་མཆོད་མང་དུ་གནང་
། དེ་འཕྲལ་དུ་པཎ་ཆེན་རིན་པོ་ཆེའི་ཞབས་
དྲུང་དུ་ཐེགས་ཏེ། སྐུའི་རྒྱལ་མཚན་གཟིགས་མ་ཐག་པ་ནས་སྐུ་ལུས་སར་ཕབ་པའི་
ཕྱག་མང་དུ་མཛད་ཅིང་
། དད་པའི་གདུང་ཤུགས་དྲག་པོས་ཞབས་གཉིས་གཙུག་ཏུ་
བཀོད་པ་ལ་ཕྱག་གིས་འཇུས་ནས། སྤྱན་ཆབ་མང་པོ་བསིལ་ཞིང་ཡུན་རིང་དུ་བྱིན་
རླབས་ཞུ་བ་གནང་སྟེ
།
དེའི་ཚུལ་ཡང་
། རྗེ་ཉིད་ཀྱི་གསུང་མགུར་ལས། ལམ་བགྲོད་དཀའི་སྡུག་བསྔལ་
ཁྱད་བསད་ནས། །ས་ཐག་རིང་བལ་པོའི་ཡུལ་དུ་བསྙེགས། །ཞལ་མཐོང་བ་ཙམ་གྱིས་
སྣང་བ་འགྱུར། །ཡིད་གཅིག་ཏུ་འདྲེས་པའི་མོས་གུས་སྐྱེས། །གསུང་ཐོས་པ་ཙམ་
གྱིས་རང་ཚུགས་ཤོར། །ཡིད་གཏད་མེད་དུ་བརྒྱལ་བ་དར་ཅིག་བྱུང་
། །ཞེས་འབྱུང་
བ་དེ་མངོན་དུ་མཛད། དེར་གསེར་ལ་སོགས་པའི་འབུལ་བ་མངོན་ཚན་ཅན་སྔས་ན།
རྒྱལ་པོ་གདུག་པ་ཅན་དེ་བརྣབ་སེམས་སྐྱེས་དོགས། དར་ཆེན་དཀར་པོ་ཁ་འབྲེལ་ཅིག་
གི་མཇལ་དར་ཕུལ་བས། དེ་མ་ཐག་རྒྱལ་པོས་ཚོར་ནས། གནས་པོ་མངགས་ཏེ་སྔ་
འཕྲུལ་དགོས་ཞེས་རྩོད་དུ་བྱུང་བ་ལ། དམ་པ་འདིས། དེ་འདྲ་རྒྱལ་པོ་མི་ཟེར་ལ་ཆེ
ཟེར་ན་ཡང་ངོ་ཚ། ཅིས་ཀྱང་རྒྱལ་པོ་འདོད་ན། ངེད་བྱ་བྲལ་བས་བླ་མ་ལ་དད་པས་
ཕུལ་བ་དེ་ལེན་པར་མི་རིགས། ངེད་ཀྱིས་བྱིན་པས་ཆོག་གསུངས་ནས། དར་ཆེན་ཁ་
འབྲེལ་ཞིག་གནང་བས། གནས་པོ་སྐྱེངས་ཐབས་ཀྱིས་ཁྱེར་ནས་སོང་
། དེ་རྒྱལ་པོ་ལ་
བསྙད་པས་ཁོང་རང་བོད་ཀྱི་མི་ཆེ་བ་རང་ཡིན་པའི་དོན་གྱིས། ངེད་རང་ངོ་ཚ་བ་
རང་བྱས་འདུག་ཅེས་འགྱོད་ཅིང་། ཕྱིས་ངེད་རྣམས་ཡོད་རིང་དེ་འདྲ་ལན་ཅིག་ཀྱང་
193



ལོ་པཎ་གྱི་རྣམ་ཐར་ཕྱོགས་བསྒྲིགས།
མ་བྱུང་། དེ་ཕྱིས་ཀྱང་ཁྱད་ཆེན་པོ་བྱུང་བ་འདྲ་གསུང་
།
བལ་པོར་བཞུགས་རིང་རྗེ་ཉིད་ཀྱི་ཡོ་བྱད་ཀྱིས། པཎ་ཆེན་རིན་པོ་ཆེ་ལ་ཞབས་
ཏོག་འབུལ་ཞིང་
། དཔོན་སློབ་རྣམས་ཀྱི་གསོལ་ཆས་གོ་བི་ཙིནྟ་ནས་མི་ཞུ་བའི་དགོངས་
པ་གནང་ནའང་། པཎ་ཆེན་རིན་པོ་ཆེའི་བཀའ་ལས། ཁྱེད་རང་གི་ཡོ་བྱད་ཀྱིས་ཚོགས་
འཁོར་གྱིས། ཁྱེད་དཔོན་སློབ་ལ་ངེད་ཀྱིས་ཆས་ཁ་མ་སྦྱར་ན། བལ་པོ་རྣམས་ཀྱིས་བོད་
ཀྱི་བླ་མ་ཆེན་པོ་འདི་ཙམ་ཁོང་རང་ལ་གཏད་ནས་འོངས་པ་ལ། ཟ་མའང་མི་སྟེར་
འདུག་ཅེས་ངེད་ལ་ལབ་ཏུ་འོང་གསུང་བ་ཕེབས་པས། བཀའ་བཞིན་འཚལ་བར་ཞུས།
དེ་ནས་མ་འགྱངས་པར་དཔོན་སློབ་རྣམས་ལ་ཐུན་མོང་དུ། རྣལ་འབྱོར་དབང་ཕྱུག་
ཤ་བ་རའི་ཞལ་གྱི་བདུད་རྩི་པཎ་ཆེན་རང་ཉིད་ཀྱིས་སྐུ་ཉམས་སུ་བཞེས་པའི་རྣལ་
འབྱོར་ཡན་ལག་དྲུག་པ་སྙིང་པོར་དྲིལ་བ་ཅིག(ཞིག)གནང་སྟེ། དེ་ལ་ཟིན་བྲིས་ཀྱང་
མཛད། སྒོས་གདམས་པའི་གནད་ཐུགས་ཀྱི་བཅུད་ཕྱུང་བ་རྣམས་དང་
། པཎ་ཆེན་
རིན་པོ་ཆེ་ཉིད་ལ་རིག་འཛིན་པདྨས་དངོས་སུ་གནང་བའི་པདྨ་ཚེ་དཔག་མེད་ཀྱི་ཁྲིད་
སོགས་དགྱེས་བཞིན་དུ་སྩལ་ཞིང(བསྩལ་ཅིང་)། ཁྱད་པར་སྔར་རྗེ་འགོས་ཀྱི་ཞལ་ལས།
ལྕེ་རྩེ་རྐན་སྦྱར་གྱི་རྡོ་རྗེའི་ཚིག་གཉིས་པོ་འདི་ལ་ལྷག་བློ་ཀ་གཉིས་ཙམ་ད་དུང་ཡོད་
ཐག་ཆོད་འདུག་པས། ཨེ་གནང་ལྟོས་གསུང་བ་ཡོད་པ་བཞིན་ཞུས་པས། དེའི་འཕྲོ་
རྣམས་ཀྱང་བཀའ་དྲིན་དུ་མཛད་གསུང་།
དེ་ནས་ཟླ་བ་དེའི་ཚེས་བཅུ་ལྔའི་རྒོངས་མོ། ཕྱག་ནས་ཞུ་བའི་སླད་དུ་བོད་ནས་
གདན་དྲངས་པའི་སྡོམ་པའི་བྲིས་སྐུ་དང་
། ཤ་བ་ར་དང་པཎ་ཆེན་གྱི་ཨ་ག་རུའི་སྐུ་
རྣམས་ལ་ཕྱག་ནས་གནང་བའི་ཚེ། པཎ་ཆེན་རིན་པོ་ཆེའི་ཞལ་རས་ཨིནྡྲ་ནི་ལ་ལྟར་
འབར་བ་ལ། ཁྱད་པར་སྤྱན་དབུས་མ་དེ་ལྷག་པར་གསལ་བ་ཅིག(ཞིག)བྱུང་
། ངའི་
194



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བདེ་མཆོག་གི་བྲིས་སྐུ་འདི་སྲིན་པོ་རིའི་བདེ་མཆོག་གི་སྐུ་དང་ཁྱད་མེད་གསུང་
དེའི་རྗེས་སུ་པཎ་ཆེན་ཉིད་ལ་རྣལ་འབྱོར་དབང་ཕྱུག་ཤ་བ་རས་ཉིད་ཀྱི་སྐུ་བཅུ
གསུམ་གྱི་བདག་ཉིད་ཅན་གྱི་བཅོམ་ལྡན་འདས་སྡོམ་པའི་དཀྱིལ་འཁོར་གྱི་འཁོར་
ལོར་བསྒྱུར་ནས་རྡོ་རྗེ་འཛིན་པ་ཆེན་པོའི་རྣམ་པས་མཆོག་གི་གནས་ལ་སྨིན་པར་
མཛད་པའི་དཀྱིལ་འཁོར་ཆེན་པོར་དཔོན་སློབ་རྣམས་བཅུག་ནས་དབང་བཞི་ཡོངས་
སུ་རྫོགས་པ་ཆོ་ག་བཞིན་དུ་གནང་བའི་ཚེ། གཅིག་ཏུ་བཞེད་པའི་དོན་དེ་ཁོ་ན་ཉིད་
དཔེ་དང་བྲལ་བའི་ཡེ་ཤེས་ཐུགས་ལ་འཁྲུངས་ཤིང་། དེའི་ཐོ་རེངས་ཀྱི་ཚེ། ཏིང་ངེ་
འཛིན་གྱི་སྤྱོད་ཡུལ་རྨད་དུ་བྱུང་བ་ལ། དཔལ་ལྡན་བླ་མས་ཟག་པ་མེད་པའི་སྐུ་གསུང་
ཐུགས་ཀྱིས་བྱིན་གྱིས་བརླབས་ཏེ། གྲུབ་པའི་འཁོར་ལོ་སྒྱུར་བ་ཆེན་པོ་ཉིད་ཀྱིས་ཆོས་
ཀྱི་རྒྱལ་སྲིད་ལ་བཞག་ནས། ཟུང་འཇུག་གི་ཡེ་ཤེས་སྐུ་ཉམས་སུ་བསྟར་བའི་མཆོག་གི་
གནས་ལ་དབུགས་འབྱིན་པ་ཆེན་པོ་བརྙེས་པ་ནི།
དེ་ནས་རྒྱལ་གྱི་ཉ་ཡི་མཐར། །ཕ་ཡིས་མེས་པོ་བཅུ་གསུམ་གྱི། །སྡོམ་པར་ལུས་
ངག་ཡིད་དང་ནི། །ཡེ་ཤེས་སྨིན་ལས་སླར་སྨིན་པས། །ཐུན་མོང་སློབ་མར་བཅས་ཚིམ་
ནས༑ །སྐྱ་རེང་(རེངས)འཆར་བའི་སྔ་ལོགས་སུ། །མཆོག་ཏུ་གསལ་བའི་ས་མཱ་དྷི།
མངོན་སུམ་འགོང་བ་ལྟ་བུ་ལ། །བཟང་པོའི་ཁྱིམ་དུ་མཐོན་པོའི་སྟན། །ཕ་ཡི་མདུན་
དུ་བདེར་བཅས་ནས། །འདི་ནི་ཁྱོད་འདུག་སྟན་ཡིན་གསུང་
། །དེ་ནས་སྤྱི་བོར་མཚན་
རྣམས་ཀྱིས། །ལེགས་བརྒྱན་གཡས་པའི་ཕྱག་བཞག་ནས། །བཅུ་བདུན་ཡི་གེས་ཡི་གེ
དང་༑ །བྲལ་བའི་གནས་ལ་དབང་བསྐུར་བའི། །བརྡ་གསང་རྒྱས་པ་ལས་རྒྱས་པ། །
དོན་ཆེན་གསང་བའི་དབུགས་འབྱིན་ནི། །བདུན་པས་ཆ་ཤས་ཅན་གྱི་ཡིད། །ཆ་ཤས་
མེད་པའི་གནས་སུ་གང་། །གནས་བདུན་རྫུན་གྱི་རོལ་མོ་ལ། །བྱིས་པ་རང་ཉམས་
195



ལོ་པཎ་གྱི་རྣམ་ཐར་ཕྱོགས་བསྒྲིགས།
བཞིན་གཡེངས་པ། །ཕ་ཡིས་བདེན་པར་ལུང་བསྟན་ཞིང་། །དོན་པོར་མངོན་སུམ་
གྱི་དབུགས་ཕྱུང་
། །
ཞེས་འབྱུང་བ་བཞིན་དུ་དངོས་གྲུབ་ཀྱི་བཞེད་པ་ཡོངས་སུ་གང་ཞིང་
། པཎ་ཆེན་
ཉིད་ཀྱིས་མཛད་པའི་བཅུ་གསུམ་མའི་དཀྱིལ་ཆོག་གི་འགྱུར་བཅོས། འཇིག་རྟེན་དབང་
ཕྱུག་གི་བསྟོད་པ་རིན་པོ་ཆེ་དང་
། པཎ་ཆེན་རིན་པོ་ཆེའི་བསྟོད་པ་བདུན་པ་རྣམས་
ཀྱི་འགྱུར་ཡང་མཛད། ཚོགས་ཀྱི་འཁོར་ལོ་རྒྱ་ཆེན་པོ་ཡང་དང་ཡང་དུ་ཞུ་བ་དང་
།
གསེར་ཞོ་ཕྱེད་དང་ཉིས་བརྒྱ་ཙམ
། ན་བཟའ་གོས་དར་སོགས་ཀྱི་འབུལ་བའང་སྟོབས་
ཆེ་བ་མཛད། རྗེ་འདིའི་ཞབས་འབྲིང་བ་རྣམས་ཀྱིས་ཀྱང་གསེར་ཞོ་རེའི་ཆ་རྐྱེན་གྱི་
ཚོགས་འཁོར་ཞུས། བོད་ཐང་མགོན་པོ་དང་
། དུར་ཁྲོད་ར་མ་དོ་ལིར་ཡང་ཐེགས་ཏེ་
ཚོགས་མཆོད་གནང་། སྐབས་ཤེད་དུ། ཙ་ཏུརྨུ་ཁ་མ་ཧཱ་ཀཱ་ལའི་སྔགས་རིང་གསུང་བའི་
འཕྲོས་ལ། ཁོ་རང་གི་གནས་ཆོ་འཕྲུལ་ཆེ་བ་ཆེ་བ་ཡོད། དེར་ཁྱོད་རང་ཡང་བ་ལི་
བྱེད་པ་རིགས་པ་ཡིན་གསུང་བ་ཕེབས་པ། བཀའ་བཞིན་འཚལ་བ་ལས། བལ་པོ་
རྣམས་བཛྲ་བཱ་རཱ་ཧིའི་གནས་ཡིན་ཟེར། ཚེས་བཅུའི་པུ་ཛ་བྱེད་ཅིང་ཤིན་དུ(ཏུ)གཉན་
པར་བྱེད་པ། རྡོའི་པད་འདབ་ཀྱི་ལྟེ་བར་མཆོད་པ་བྱེད་ས་ཡོད་པ་ཅིག(ཞིག)འདུག་སྟེ།
གཏོར་མ་ཅིག(ཞིག)ཀྱང་བྱས། ཤིན་དུ(ཏུ)ཟིལ་ཆེ་བ་སྣང་གསུང་།
དེ་ནས་མི་ཟད་པ་ཞེས་བྱ་བ་མེ་ཕོ་ཁྱིའི་ལོ་ཟླ་བ་དང་པོའི་ཚེས་བཅུ་ལ་
བབས་པ་ན། པཎ་ཆེན་གྱི་ཞལ་ལས། ཤཱནྟ་པུ་རི་ན་ཝཱ་གཱི་ཤྭ་ར་ས་མཱ་དྷི་བྱེད། ཨུངྒ་མ་
པ་ར་པུ་ཐ་ལ་བ་དནྟ་ས་མཱ་དྷི་བྱེད། ངེད་རང་འདི་ན་ས་མཱ་དྷི་བྱེད་པ་ཡིན། ཁྱོད་
རང་ཡང་ཤཱནྟ་པུ་རིར་སོང་ལ་ག་ཎ་ཙཀྲ་གྱིས་གསུང་བའི་བཀའ་ཕེབས་པ་ལ་བརྟེན།
ཤཱནྟ་པུ་རིར་ཐེགས་པའི་ཤིང་ཀུན་གྱི་རི་ངོས་ལ་ཕེབས་པའི་ཚེ། མི་ཐམས་ཅད་སྟག་
196



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འདུག་ཅེས་ཅོ་དི་རི་རི་བྱེད་ཅིང་འདུག །དེ་རྗེས་སུ་པཎ་ཆེན་ལ་ཞུས་པས། སྟག་དེ་
སློབ་དཔོན་ངག་གི་དབང་ཕྱུག་གི་རྣམ་འཕྲུལ་ཡིན་གསུང་
། དེར་རྗེ་པཎ་ཆེན་ཉིད
ཀྱིས་མཆོག་གི་གོ་འཕང་མངོན་དུ་བརྙེས་པའི་ས་ཤཱནྟ་པུ་རིའི་ལྷ་ཁང་དུ་ཕེབས་ཏེ།
དེ་ནུབ་ཚོགས་ཀྱི་འཁོར་ལོ་གནང་བའི་གྲལ་དུ་སྐུ་ཉམས་ཆེན་པོ་འཁྲུངས་པའི་མོད་
ལ༑ བཀའ་ལས་རྣལ་འབྱོར་དབང་ཕྱུག་ཤ་བ་ར་དངོས་སུ་ཕེབས་བྱོན་པས། དེ་ལ་
མཆོད་པའི་ལས་སུས་སྔོན་དུ་བྱེད་ཐུབ་པ་དེ་སྐལ་བ་བཟང་བ་ཡིན་གསུང་བ་བྱུང་
བས༑ ཞབས་འབྲིང་བ་རྣམས་ཀྱིས་ཚོགས་ཀྱི་འཁོར་ལོའི་ཡོ་བྱད་རྣམས་ནས་སུ་
མགྱོགས་བྱས་པ་ཡིན་ཟེར་ཞིང་
། དེའི་དུས་ཤཱནྟ་པུ་རི་མར་གྲགས་པའི་མགུར་བཞེངས་
པ་ནི། གུ་བྱ་ཀེ་བ་ལ་གཱི་ཏི། །གཤིས་འགྱུར་བ་མེད་པ་རང་གི་སེམས། །གདངས་
ཅིར་ཡང་འཆར་བ་སྲིད་ཞིའི་དཔལ། །དོན་གཉིས་མེད་བདེ་བ་ཆེན་པོའི་སྐུ། །ཕ་
ནགས་ཀྱི་རིན་པོ་ཆེ་ལ་འདུད། །ཡོང་ཌཱ་ཀིའི་འདུན་ས་བལ་པོའི་ཡུལ། །གནས་རྒྱལ་
བས་མཆོད་པ་ཤིང་ཀུན་ནགས། །ཁྱད་པར་སྤྲུལ་སྐུའི་ཕོ་བྲང་ལ། །མཚན་སྙན་ཤཱནྟ་པུ་
རི་སྐད། །གནས་དེ་ན་གཏད་མེད་སྤྲང་པོ་ཅིག(ཞིག) །རང་བྱིས་པའི་ཁྱུ་ལས་མ་
འཕགས་ཀྱང་། །ཕ་བླ་མའི་རྫུ་འཕྲུལ་གཞན་སྟོབས་ལས། །གསང་ཆེན་གྱི་ཀུན་སྤྱོད་
ལྷུར་བླངས་ཏེ། །བཀའ་རྗེས་གནང་གི་ཞལ་བཀོས་ཐོབ་ཐོབ་ནས། །དུས་དེ་རིང་ཡར་
ངོའི་ཚེས་བཅུ་ལ། །མ་མཁའ་འགྲོའི་དམ་ཚིག་སྤྱོད་པ་དེ། །བུ་བདེ་བའི་རྡོ་རྗེ་མ་ལགས་
སམ༑ །མི་ང་ལ་གཏད་ནས་འདིར་ཚོགས་པ། །ཁྱེད་བསགས་པ་ཅན་གྱི་རྡོ་རྗེ་
སྤུན༑ །སྤྲང་ཆང་གིས་བཟི་བའི་བཅོལ་གཏམ་ལ། །གཏད་ཡོད་ཀྱང་སྲིད་ཀྱི་སྙན་
གསན་འཚལ། །ངས་རྙེད་དཀའི་དལ་འབྱོར་རིན་ཆེན་ཐོབ། །རིས་མེད་དུ་རྒྱལ་བའི་
བསྟན་དང་མཇལ། །ཕྱོགས་མཐར་ལྷུང་མེད་པའི་ཐོས་བསམ་བྱས། །དངོས་གྲུབ་ཀྱི་
197



ལོ་པཎ་གྱི་རྣམ་ཐར་ཕྱོགས་བསྒྲིགས།
གནས་ལ་ཡིད་སྨོན་བཏང་
། །ཆོས་བརྒྱད་ཀྱི་རང་སྒྲོག་མ་ཁྲོལ་ཀྱང་
། །འདོད་ཞེན་གྱི་
སྙིང་རྩ་བསམས་ཤིང་ཕྱུང་། །ལོ་འདོད་ཀྱི་ཆོས་ཁྱུར་མ་བསྙེགས་ཀྱང་
། །འདུན་སྟོབས་
ཀྱི་ཁ་ལོ་གཏིང་ནས་བསྒྱུར། །གནས་འདི་ལ་གཉེར་དུ་ཆེ་བ་དེ། །མཚན་ལྡན་གྱི་བླ་མ་
ཡིན་ནོ་སྐད། །ལར་སྐོམས་པའི་སྙིང་ལ་ཆུ་བཞིན་གདུངས། །ང་ཅི་བྱ་གཏོལ་མེད་ཀྱི་
གནས་སྐབས་བྱུང་། །དུས་དེ་རུ་སྙིང་ནས་བློ་བཀལ་བ། །རྗེ་ཆོས་ཀྱི་སྤྱན་ལྡན་བཀའ་
དྲིན་ཅན། །དཔལ་གཞོན་ནུའི་ཞབས་ཀྱིས་ལུང་བསྟན་ནས། །ཕ་ནགས་ཀྱི་རིན་པོ་ཆེ་
ལ་བསྙེན། །ངས་ཟོལ་མེད་ཀྱི་བསྟེན་ཚུལ་མ་གྲུབ་ཀྱང༌། །སེམས་རྩེ་གཉིས་མ་བྱས་
གཅིག་ཏུ་གཏད། །ཁོང་ཐུགས་རྗེ་ཅན་གྱིས་བུ་བཞིན་བསྐྱངས། །ལམ་སྣ་ཟིན་ཙམ་གྱི་
གདེང་ཡང་རྙེད། །ཕ་ཅི་གསུང་ཚད་མར་བྱས་པ་དེས། །མི་ང་ཡི་འདུན་ཐབས་མ་
ནོར་སྙམ། །ལམ་བགྲོད་དཀའི་སྡུག་བསྔལ་ཁྱད་བསད་ནས། །ས་ཐག་རིང་བལ་
པོའི་ཡུལ་དུ་བསྙེགས། །ཞལ་མཐོང་བ་ཙམ་གྱིས་སྣང་བ་འགྱུར། །ཡིད་གཅིག་ཏུ་
འདྲེས་པའི་མོས་གུས་སྐྱེས། །གསུང་ཐོས་པ་ཙམ་གྱིས་རང་ཚུགས་ཤོར། །ཡིད་གཏད་
མེད་དུ་བརྒྱལ་བ་དར་ཅིག་བྱུང་
། །ཐུགས་བདུད་རྩིས་གཏམས་པའི་བུམ་པ་ལས། །
ངས་རང་འཚོའི་བཏུང་བ་ངོམས་པར་འཐུངས། །དུས་ཁྱད་པར་སྔ་མའི་ཟླ་བ་ཡི། །
ཚེས་དཀར་པོའི་ཕྱོགས་ཀྱི་མཐར་གང་ཚེ། །དཔལ་བཅུ་གསུམ་སྡོམ་པའི་དཀྱིལ་
འཁོར་དུ། །དབང་ཡོངས་རྫོགས་ཆོ་ག་བཞིན་དུ་བསྐུར། །ཉམས་སྔར་མ་མཚོན་གྱི་
ཡེ་ཤེས་བབས། །དབང་བརྡ་དོན་སེམས་ལ་ངེས་ཤེས་རྙེད། །དུས་དེ་ནས་མཚན་མོའི་
ཐུན་མཐའ་རུ། །དོན་མངོན་སུམ་བཅུ་བདུན་ཡི་གེའི་དབང་
། །ཕ་འདབ་ཆགས་རྒྱལ་
པོ་ཁྱུང་གི་བུ། །ཕ་རུས་ཀྱི་རང་སྲིད་གཡེར་དུ་ཆེ། །བུ་ཉམས་ཆུང་ཀྱང་(ཡང་)རིགས་
ལ་བརྡར་ཆགས་པ། །དབུགས་འབྱིན་གྱི་གསང་ཆེན་བརྡ་རུ་བཀྲོལ། །དུས་དོ་ནུབ་
198



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རིགས་ལྡན་གྱི་མཆོད་པ་ལ། །དཔལ་ཤཱནྟ་པུ་རིར་སྙོགས་ཤིག་གསུང་
། །མེས་ཤ་བ་
རི་ཡིས་བྱིན་བརླབས་ཤིང་། །ཕ་བྱིན་པོ་ཆེ་ཡི་ཐུགས་རྗེ་ལས། །ཕྱི་འདོད་ཡོན་གྱི་
སྣང་བ་སྣོད་དུ་ཆགས། །ནང་ཕུང་ཁམས་ཀྱི་དངས(དྭངས)མ་བཅུད་དུ་སྨིན། །དོན་
གསང་ཆེན་གྱི་ཉི་ཟླ་དབྱིངས་སུ་འདྲེས། །ལྷ་དཔའ་བོ་ཌཱ་ཀིའི་ཐུགས་དམ་སྐོངས
(བསྐངས)། །ལུས་སྒྱུ་འཕྲུལ་མི་རོ་རེངས་པའི་ཉམས
། །གར་ཅིར་ཡང་བསྒྱུར་བ་གཟིགས་
ལགས་སོ། །ངག་བྲག་ཆ་ཕུག་ཏུ་ལྐུགས་པའི་ཉམས། །དབྱངས་ཅིར་ཡང་གྲགས་པ་
གསན་ལགས་སམ། །སེམས་བདེ་གསལ་བརྗོད་དུ་མེད་པའི་ཉམས། །གདངས་ཅི་ཡང་
འཆར་བ་དགོངས་ལགས་སམ། །ལར་ཐམས་ཅད་ཁྱབ་བརྡལ་ལྷུན་གྲུབ་ཉམས། །
བཟོ་བཅོས་མ་བྲལ་བ་མཁྱེན་ལགས་སམ། །ལྷ་ཆེན་པོ་ཚངས་པའི་སྒོ་ང་རུ། །སྣོད་སྲིད་
གསུམ་ཤོང་བར་ཆ་མཆིས་ཀྱང་། །ཁོང་རྒྱ་མཚོའི་ནང་དུ་ལྷུང་བའི་ཚེ། །འཕྲལ་ཆུ་
ཟླར་སོང་བ་རྒོད་རེ་བྲོ། །ལྷ་དབང་ཕྱུག་ཆེན་པོའི་ཆུང་མ་དེ། །ཁོང་འདོད་ཆེན་སྤྱད་
པས་མ་ངོམས་ཀྱང་། །བར་དྲི་ཟའི་རྒྱལ་པོ་རབ་དགའ་ཡིས། །གླུ་མཁན་དུ་གཟུང་
(བཟུང་)བ་མཚར་རེ་ཆེ། །ལྷ་ཁྱབ་འཇུག་སྒྱུ་མའི་འཁོར་ལོ་ཅན། །ཁོང་རང་སྲིད་
ཀྱི་མཚོན་ཆ་གཟས་ལགས་ཀྱང༌
། །འོག་ཀླུ་རྒྱལ་གཙུག་ན་རིན་ཆེན་གྱིས། །རྟེན་
ནོར་བུ་ཕྲོགས(འཕྲོགས)པ་ཡ་རེ་ཤ། །མི་ང་ཟེར་རྩིགས(གཙིགས)སུ་མི་ཆེ་སྟེ། །ང་ཤ་
བ་ར་ཡི་ཚ་བོ་ཡིན། །ནགས་ཀྱི་རིན་ཆེན་གྱི་བུ་རྒོད་ཡིན། །གཏད་མེད་ལས་ཏིག་ཏིག་
རྙེད་པ་ཡིན། །མི་ང་འཚེངས་ཁྱེད་འཚེངས་གཞན་ཀྱང་འཚེངས། །ཁྱེད་གཞན་
གཞན་མཐའ་མེད་བར་དུ་འཚེངས། །ལར་སྙིང་ནས་བདེ་བར་འདོད་ལགས་ན། །
དོན་མང་པོ་མ་བསམ་གཅིག་ལ་དྲིལ། །ཕ་མཚན་ལྡན་གྱི་རྗེ་ལ་བློ་ལྟོས་ཁོལ། །ལམ་
རྡོ་རྗེའི་ཐེག་ལ་ཐོས་བསམ་དྲིལ། །གནད་སྙན་རྒྱུད་ཀྱི་མན་ངག་སྲོག་ཏུ་ཆོངས། །
199



ལོ་པཎ་གྱི་རྣམ་ཐར་ཕྱོགས་བསྒྲིགས།
དོན་ཕན་སེམས་ཀྱི་ཆུ་རྒྱུན་དབྱིངས་སུ་བསྲེས། །ཡོང་ཞེན་འདོད་ཀྱི་འཁྲི་བ་རྦད་ཀྱིས་
ཆོད༑ །སྒོམ་འདོད་ཀྱི་རྩོལ་བ་ཤིག་གིས་ཤིག །སྡུག་བཙིར་གྱི་ཐག་པ་ལྷོད་ཀྱིས་ཀློད། །
རྩོལ་མེད་ཀྱི་ངང་དུ་ཆམ་གྱིས་ཉོལ། །ཚིག་འདི་ལ་སྡེབ་སྦྱོར་མ་མཆིས་ཀྱང་
། །གླུ་འདི་
ལ་མཁའ་འགྲོའི་བྱིན་ཞིག་ཆགས། །གདངས་འདི་ལ་གྲེ་འགྱུར་མ་མཆིས་ཀྱང་
། །ལར་
སྐལ་ལྡན་འདྲ་འདི་སྲིད་ན་ཕན་ནམ་སྙམ། །
ཞེས་བྱ་བ་ལ་སོགས་པའི་གསུང་མགུར་མང་པོ་དང་། སཾ་ཀྲྀ་ཏའི་རྡོ་རྗེའི་གླུ་མང་
དུ་གནང་ཞིང་། ཡུན་རིང་དུ་སྐུ་ཉམས་མ་སད་པར་སྐུ་ལུས་འཕར་གཡོ་མཛད་པ་བྱུང་
།
དེའི་སང་ཞབས་འབྲིང་བ་དག་གིས་མདང་གནང་བའི་གསུང་མགུར་རྣམས་ཡི་གེར་
འགོད་པ་གནང་དགོས་ཤེས(ཞེས)གསོལ་བཏབ་ནའང་། རྣལ་འབྱོར་པའི་ཉམས་རྟ་
བན་བུན་ཐམས་ཅད་ཡི་གེ་ག་ན་ལྡང་གསུངས་ནས་མ་གནང་། དེར་འཕགས་པ་
ཤིང་ཀུན་དང་། པཎ་ཆེན་རིན་པོ་ཆེས་བཞེངས་པའི་རྣལ་འབྱོར་དབང་ཕྱུག་གི་རྡོ་སྐུ་
ལ་མཆོད་པའི་ལས་རྒྱ་ཆེན་པོ་མངོན་དུ་མཛད་དེ། སླར་གོ་བི་ཙནྟར་ཕེབས། ཐུགས་
ཉམས་ཇི་ལྟར་འཁྲུངས་པ་སོགས་མངོན་དུ་དགོངས་པའི་བཀའ་སྩལ་ཀྱང་གནང་
གསུང་ཞིང་
། གསུང་ཆོས་ཀྱི་འཕྲོ་རྣམས་ཀྱང་རིམ་པས་གསན། སྐབས་སྐབས་སུ་
མཆོད་རྟེན་བྱ་རུང་ཁ་ཤུ་དང་
། དྷརྨོ་ད་ཡའི་མཆོད་རྟེན། སྦི་བི་ཧ་ར་དང་
། གུ་ལང་
སོགས་ཀྱང་མཇལ་ཞིང་། ཚོགས་བདག་གི་བཟླས་ལུང་གནང་བའི་འཕྲོས་ལ། འདི་
བལ་ཡུལ་ན་སྡོད་པ་ཐམས་ཅད་ཀྱི་དཱ་ན་པ་ཏི་ཡིན་གསུངས་པས། དེའི་གནས་སུའང་
ཐེགས་ནས་གཏོར་མ་གནང༌
། ཨུབྷཾ་དང་ཕམ་མཐིང་དུ་ཡང་ཕེབས་ཏེ། ཚོགས་ཀྱི་
འཁོར་ལོ་གནང་བར་བརྩམས་པ་ན། ས་གཞི་ཐམས་ཅད་སྲོག་ཆགས་མང་པོས་གོམ་
པ་འདེགས་འཇོག་བྱེད་མི་ཐུབ་པ་ཙམ་གྱི་ཆོ་འཕྲུལ་བྱུང་ནའང་
། ཐུགས་དམ་གཏོར་
200



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མ་སོགས་ཀྱང་གནང་ཚར་ཏེ། ཚོགས་འཁོར་བཞེས་པའི་ཚེ་སྲོག་ཆགས་གཅིག་ཀྱང་
མེད་པར་སོང་བ་བྱུང་།
དེ་ནས་ཨ་སུ་རའི་བྲག་ཕུག་ཏུའང་ཐེགས་ཏེ། ཚོགས་འཁོར་གནང་ཞིང་། བྷུགཾ་
མཇལ་ཏེ། སླར་ཤིང་ཀུན་དུ(ཏུ)རེ་ཤིག(ཞིག)བཞུགས་ནས། ཉིན་རེ་བཞིན་ཞབས་
དྲུང་དུ་ཐེགས་ཏེ་ཟབ་རྒྱས་ཀྱི་གདམས་པ་རྣམས་བུམ་པ་གང་བྱོའི་ཚུལ་དུ་གནང་
།
སྤྱིར་བལ་པོར་བཞུགས་རིང་ཡུལ་གྱི་སྐྱེ་བོ་རྣམས་ཀྱིས་རྗེ་འདིའི་སྐུའི་སྤྱོད་ལམ་མཐོང་
བས་ཡིད་ཕྲོགས(འཕྲོགས)ཏེ། གུས་པས་དྲུང་དུ་འཁོད་ནས་བལྟ་ཞིང་
། ཁྱད་པར་ཁོ་
པོན་རཱ་ཛའི་སྲས་གཉིས་ཡོད་པ་དྲུང་དུ་འོངས་ཏེ། ཕྱག་ནས་འཇུ་ཞིང་དགའ་བའི་རྣམ་
འགྱུར་དང་གླེང་མང་པོ་ཞུ། གནས་པོ་ཀོ་ཀ་སྭཱ་ཧུས་ཀྱང་ཁྱེད་རང་བོད་ཀྱི་མི་ཆེ་བ་
མང་པོའི་གུ་རུ་ཡིན། ཡུལ་འདིར་བྱོན་པའང་པཎྜི་ཏ་ཁོ་ན་སེམས་པས་ཆོས་ཀྱི་ཆེད་དུ་
བྱོན་པར་འདུག་པས་ང་རང་སེམས་དགའ་བ་བྱུང་
། དེ་དོན་གྱིས་ང་རང་ཞབས་ཏོག་
བྱེད་པ་སྤྲོ་བ་ཡིན་ཞེས་རང་གི་སྡུམ་པར་དཔོན་སློབ་རྣམས་སྤྱན་དྲངས་ཏེ། ཚོགས་ཀྱི་
འཁོར་ལོ་བཤམས། བཀུར་སྟིའི་ཁྱད་པར་མང་པོ་ཕུལ། དཔོན་སློབ་རྣམས་བལ་པོར་
ཐེགས་པའི་རྗེས་སུ། དཔོན་སས་རྒྱུ་མེད་པར་དམ་པ་འདི་ལ་འཁོན་དུ་འཛིན་པའི་
ཐུགས་འཁྲུངས་ནས། བསམ་འགྲུབ་བྱ་བ་རི་པ་འགའ་ཤས་དང་བཅས་ཏེ་མངགས།
རིན་སྤུངས་དང་ངམ་རིང་སོགས་སུ་མི་སྙན་པ་དུ་མ་བསྒྲགས་འདུག་ནའང་
། ཤེས་ལྡན་
དག་ཡིད་སྟོན་པར་མ་གྱུར་པས། ཐེལ་པའི་རི་པ་རྡོར་འཛིན་ནམ་བློ་བྱ་བ་སྔར་རྗེ་
འདིའི་ཞལ་སློབ་ཀྱང་ཡིན་པ། ཕྱིས་རོང་ལམ་གྱི་འོ་ནམ་བྱ་བ་ན་ཡོད་པ་ལ་ལམ་དུ་བར་
ཆད་བྱ་བར་བསྒོས་ཏེ། དེས་ངན་སེམས་གཟུང་(བཟུང་)བར་འདུག་ནའང་
། དཔོན་
སློབ་རྣམས་ཁོའི་གནས་དེར་ཕེབས་པའི་རྒོངས་མོ། རྡོར་འཛིན་གཉན་རྒོད་ཀྱི་ནད་
201



ལོ་པཎ་གྱི་རྣམ་ཐར་ཕྱོགས་བསྒྲིགས།
དྲག་པོས་བཏབ་སྟེ་དུས་བྱས་འདུག་ཅིང་
། དེ་ནུབ་ཞབས་འབྲིང་བ་དག་གི་རྨི་ལམ་
དུ་བསམ་ཡས་ཀྱི་གཞི་བདག་རི་བོའི་ཁྱོན་ཙམ་དུ་ལུས་བསྟན་ནས། ངས་ཁྱེད་རྣམས་
ཀྱི་སྐྱེལ་མ་དང་དོ་དམ་འདི་ཙམ་བྱས་ནས། གཏོར་མ་ཙམ་ཡང་མི་སྟེར་བ་ཞེས་འཁང་
བ་ལྟར་བྱེད་པ་བྱུང་
། དེའི་ཚུལ་རྗེ་འདིའི་སྙན་དུ་ཞུས་པས། བསྲུངས(སྲུང་)མ་ཡིན་
ན་ཆོས་བྱེད་པའི་གྲོགས་བྱེད་འོང་
། གཏོར་མའི་ཟས་ངོ་རང་ལ་ལྟོས་ན་སྙིང་པོ་མེད་
གསུང་།
རྗེས་སུ་པཎ་ཆེན་གྱི་ཞལ་ལས་ཀྱང་། ཁྱེད་རང་གི་སྠཱ་ན་པ་ཏིས་ངས་གྲོགས་
ལེགས་པར་བྱས་ཀྱང་། བ་ལི་གཅིག་ཀྱང་མ་བྱུང་ཟེར་འཁང་བར་འདུག་པ། བ་ལི་
བྱེད་པ་རིགས་པ་ཡིན་གསུང་བ་ཕེབས་པས། དེ་ཕྱིས་ཐུགས་དམ་གཏོར་མ་གནང་བ་
ཡིན་གསུང་
། དམ་པ་འདི་ནི་ཐུགས་ལ་ཁྲོ་བ་ཆ་ཙམ་ཡང་མི་མངའ་བས། རྡོར་འཛིན་
དེའི་འཁོར་རྣམས་ཀྱིས་གསོལ་བ་བཏབ་པ་བཞིན་ཕུང་པོའི་བསྲེག་ཆོག་དང་
། བསྔོ་
བ་སོགས་ཀྱིས་ཕན་གདགས་པར་མཛད། དེ་ལྟར་ལམ་དུ་གེགས་བྱ་བར་མ་ནུས་པར།
ཕོ་ཉ་དེ་དཔོན་སློབ་རྣམས་བལ་པོར་བཞུགས་ཐོག་ཕྱི་བཞིན་དུ་སླེབས་ནས།
པོན་དང་
། གནས་པོ་ལ་དམ་པ་འདི་ཉིད་སྐྱོན་དང་བཅས་པ་ལྟར་སྨྲས་འདུག་ནའང་
།
གཏམ་དེ་རྣམས་བརྫུན་གྱི་ཟོལ་སྦྱོར་དུ་རིག་ནས། ཁོ་པོན་གྱི(གྱིས)ཁྲིམས་ལུགས་
བཞིན་སྲོག་དང་འབྲལ་བར་བརྩམས་པ་ལ། གཉེན་གཤིན་པའི་ཐུགས་རྗེ་ཆེན་པོས་
གཤེད་མ་དེ་ཉིད་ཀྱང་གནོད་པ་ལས་བསྐྱབ་པའི་བཀའ་གནང་བ་ན། ཁོ་པོན་ན་རེ། བླ་
མ་ཁྱེད་རང་པཎྜི་ཏ་ཁོ་ན་ལ་གཏད་དེ་ཆོས་འདོད་པས་བྱོན་པར་འདུག་པ་ལ། མི་
འདི་དོ་དམ་འདི་རྩམ(ཙམ)བྱས་རྫོང་བ་ཁྱེད་རང་བོད་ཀྱི་ར་ཛ་ནན་ཏར་སེམས་མ་
བཟང་བ་ཡིན། དེའི་དོན་ལ་མི་འདི་ང་རང་ལ་སྟེར་བ་གྱིས། ང་རང་གིས་བྱེད་
202



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རང་ལ་
ལུགས་ཤེས་པ་ཡིན། ང་ཡུལ་འདིའི་རཱ་ཛ་ཡིན་པ་ངའི་ཡུལ་དུ་ཚུལ་ངན་པ་འདི་ལྟ་
བུ་བྱུང་བ་ལ་ཁྲིམས་མ་བྱས་ན་རྒྱལ་པོའི་ཚུལ་ལས་ཉམས་པ་ཡིན་པས། ཁྲིམས་མི་བྱེད་
པ་མི་རིགས་པ་ཡིན་ཞུ་བ་ལ། ཁོ་རང་རཱ་ཛའི་བཀའ་མ་ཆོགས་པས་རང་དབང་མེད་
པར་འོང་བ་བབ་པ་ཡིན་མོད། ཁོ་ལ་ཉེས་པ་ཅི་ཡོད། ཁྱི་བསྲུང་(སྲུང་)བའི་དབྱུག་པ་
དང་འདྲ་བ་ཡིན་པ། ཁྱི་དབྱུག་པ་ལ་རྨུག་པ་ཚུལ་ལྡན་ཡིན་ནམ། ཁྱད་པར་ངེད་རབ་
ཏུ་བྱུང་བ་ཡིན་པས། ཁོང་དང་འཕྲད་ཕྱིན། ངས་ཤན་པ་ལ་ལུག་སྤྲོད་པ་ལྟ་བུ་ག་ན་
རིགས། ཤེས(ཞེས)ནན་གྱིས་གསུངས་ཤིང་
། གནས་པོ་ཀོ་ཀ་སཱ་ཧུ་ཕ་བུས་ཀྱང་
། ཁོང་
ལ་གཞན་ཅི་ཡང་མི་བྱེད། ཟ་མའང་ལེགས་པོ་སྟེར། འདི་ཁར་འཇོག་པ་གྱིས་
ཞེས་ཟོལ་གྱིས་ཞུ་ནའང་
། ཁོ་ལ་གནོད་པ་བྱས་ན་ང་ལ་གནོད་པ་བྱས་པ་དང་ཁྱད་
མེད༑ ང་ལ་ཁྱེད་རྣམས་གནོད་པ་བྱེད་དོན་མེད་ལ་ཆེ་ཞེས་བྱ་བ་སོགས་སླར་བཟློག་
ཏུ་མེད་པའི་བཀའ་དུ་མ་བསྩལ་ཅིང་། གསེར་མང་པོས་བླུ་བ་གནང་སྟེ། རང་གི་
འཚོ་བ་འཕྲོག་པའི་གནོད་བྱེད་ལའང་བུ་གཅིག་པའི་མ་ལྟ་བུར་བརྩེ་བས་མི་འདོར་
བ་བྱང་ཆུབ་སེམས་དཔའ་ཆེན་པོའི་སྣམ(རྣམ)པར་ཐར་པ་རྨད་དུ་བྱུང་བ་མངོན་དུ་
མཛད་དོ། །
དེ་ནས་པཎ་ཆེན་རིན་པོ་ཆེ་བོད་དུ་སྤྱན་འདྲོངས་པ་ཅིགངཞིག)བྱུང་ན། བོད་
ཁམས་ལ་ཕན་པ་ཅིག(ཞིག)འོང་བ་འདུག་དགོངས་ནས་ནན་གྱིས་ཞུས་ནའང༌
།
སྐབས་བཟང་པོ་མེད་གསུངས་ནས་མ་གནང་
། བོད་དུ་ཅིས་ཀྱང་མི་ཕེབས་ན་བདག་
ཞབས་དྲུང་དུ་རྟག་པར་སྡོད་དུ་རུང་ནའང་སྡོད། མིན་ནའང་། དབྱར་ཏེ་མལ་དུ་
འཕགས། དགུན་ཞབས་དྲུང་ཉིད་དུ་སྙེག་ཅིང་སྡོད་པར་འདོད་པ་ལགས་ཤེས(ཞེས)
གསོལ་བས། ད་ནི་བོད་དུ་ཐེགས་ཏེ་བསྟན་པ་དང་སེམས་ཅན་གྱི་དོན་བྱ་བར་རིགས་
203



ལོ་པཎ་གྱི་རྣམ་ཐར་ཕྱོགས་བསྒྲིགས།
པ་ཡིན་གསུང་བ་ཕེབས་འདུག་སྟེ། དེ་ལྟར་གྲུབ་པའི་དབང་ཕྱུག་དེ་མཉེས་པ་གསུམ་
གྱིས་མཉེས་པར་མཛད་ཅིང་། རྒྱུད་སྡེ་རྒྱ་མཚོའི་སྙིང་པོ་དྲིལ་བའི་གདམས་པ་ཟབ་རྒྱས་
མཐའ་དག་ནི་ཐུགས་སུ་ཆུད་པར་མཛད། ཁྱད་པར་རང་དོན་ལྷན་ཅིག་སྐྱེས་པའི་ཡེ་
ཤེས་མངོན་དུ་གྱུར་པའི་བཀའ་དྲིན་ནི་ཐོབ་ནས། དབོ་ཅན་གྱི་དཀར་ཕྱོགས་ལ་བབ་
པ་ན། བཀའ་བཞིན་བོད་དུ་ཐེགས་པར་བརྩམས་པའི་ཚེ་པཎ་ཆེན་རིན་པོ་ཆེའི་བཀའ་
ལས༑ ཁྱེད་རང་གཙོ་བོར་ས་མཱ་དྷི་གྱིས། གཞན་གྱི་དོན་ཟུང་འཇུག་གི་ལམ་སྟོན་པ་
ལས་བླ་ལྷག་པ་ཅི་ཡང་མ་མཆིས་པས། དོན་དུ་གཉེར་བ་དག་ལ་ངེད་རང་ནས་བརྒྱུད་
པའི་ཟུང་འཇུག་གི་ལམ་འདི་སྟོན་གསུང་བ་ཕེབས་པ་ན། ལམ་འདི་སྟོན་པ་ལ་འདིའི་
མངོན་རྟོགས་རྒྱུད་ལ་མངོན་སུམ་དུ་ཤར་བ་ཅིག(ཞིག)དགོས་པ་འདུག་པ་ལ། བདག་
ལ་དེ་མ་མཆིས་པས། ཇི་ལྟར་འོང་ལགས་སམ་ཞེས་གསོལ་བས། ཁྱེད་རང་དགེ་སྦྱོར་
གྱི་ཐུན་མཚམས་སུ་བསྟན་པས་ཆོག །དེང་རང་གི་ས་མཱ་དྷིའི་མིག་གིས་མཐོང་བ་
ཡིན་གསུང་བའི་གཞན་དོན་གྱི་གནས་ལ་དབུགས་དབྱུང་བ་ཐོབ་སྟེ། ཚུལ་འདི་ནི་
སྔོན་ནཱ་རོ་པ་ཆེན་པོས་སྐྱེས་མཆོག་མར་པ་ལ། ཁྱེད་ནས་བརྒྱུད་པ་བདུན་དུ་ལག་ཏུ་རྡོ་
རྗེ་དང་དྲིལ་བུ་འཛིན་ཤེས་པས་ཆོག །བྱིན་གྱིས་རློབ་ཏུ་ང་རང་འོང་བ་ཡིན་གསུངས་
པ་དང་འཐུན(མཐུན)པའི་རྣམ་པར་ཐར་པ་ཆེན་པོར་འཁུམས་ལ། ཕྱིས་དམ་པ་འདི་
ཉིད་ཀྱིས་སྐལ་བ་དང་ལྡན་པ་མང་པོ་ལ་ཟུང་འཇུག་གི་ལམ་བཀའ་དྲིན་གྱིས་སྩོལ་
བར་དགྱེས་པ་ན། ང་སྒོ་བ་ངན་ཏེ་ལུང་ཐག་བཟང་
། བླ་མ་གྲུབ་ཐོབ་ཀྱི་ཡེ་ཤེས་ཀྱི་
སྤྱན་གྱིས་མངོན་སུམ་དུ་བཙའ་བའི་ཚུལ་དེ་ལྟར་ཡིན། ཁྱེད་རང་རྣམས་ཀྱང་པཎ་
ཆེན་རིན་པོ་ཆེ་ལ་གསོལ་བ་ཐོབ། ངེད་ཁོང་གི་སྐུ་གསུང་ཐུགས་ཀྱི་རྣམ་རོལ་དུཏུ)
ཤེས་པར་བྱས་པས། དེ་ལོག་ཤེས་དུ(སུ)མ་འགྲོ། ཁོང་དང་དངོས་སུ་མཇལ་ཡང་བར་
204



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དུ་ལོ་ཙ(ཙཱ)བ་ཅིག(ཞིག)དགོས་པས། ངེད་ལོ་ཙ(ཙཱ)བའི་དོད་དེ་ཡིན་མོད་ཅེས་དད་
པ་གསུམ་ལ་སྦྱོར་བར་མཛད་ཅིང་། དམ་པ་འདིས་ཟུང་འཇུག་གི་ལམ་འདི་སུ་ལ་
བསྟན་ཀྱང་། དེའི་དུས་སུ་ཉམས་ལེན་གཡོ་མེད་བྱས་ཕྱིན། པཎ་ཆེན་རིན་པོ་ཆེའི་སྐུ་
གསུང་ཐུགས་ཀྱི་སྣང་བ་དང༌། བྱིན་གྱིས་བརླབས་པའི་མཚན་མ། གེགས་ཕྲན་ཚེགས་
བྱུང་བ་ལ། དེ་བསལ་བའི་ཚུལ་དུ་མ་འབྱུང་བ་རྣམས་ནི། ལམ་འདིར་སྨིན་པར་མཛད་
པ་མཐའ་དག་ལ་མངོན་སུམ་དུ་གྱུར་པ་ཡིན་ལ། དེ་བཞིན་དུ་རྗེ་པཎ་ཆེན་ཉིད་ལ་
བཅོམ་ལྡན་འདས་མ་སྒྲོལ་མས། ཀྱེ་ཀྱེ་རིགས་ཀྱི་བུ་ཤེས་པར་གྱིས་ཤིག །ཁྱོད་ཀྱི་
གཞན་གྱི་དོན་ནི་གཞན་ལ་རགས་མ་ལས་པ་ཉིད་དེ། ཁྱོད་ཀྱིས་དངོས་སུ་ཡང་དག་
པའི་ལམ་ལ་རྗེས་སུ་གཟུང་(བཟུང་)བ་རྣམས་ནི་སྐྱེ་བ་བདུན་གྱི་མཐར་ཐུག་པས་
འདོད་པའི་དངོས་གྲུབ་ལ་སྐལ་བ་བཟང་པོར་འགྱུར་ལ། ལམ་དང་འབྲེལ་བ་ལས་
ཀྱང་ཡང་དག་པའི་སྐལ་བ་ཅན་དུ་འགྱུར་རོ་ཞེས་ལུང་སྟོན་པ་ཡིན་ནོ། །
དེ་ལྟར་རྗེ་པཎ་ཆེན་གྱི་དྲུང་དུ་འདོད་པའི་དངོས་གྲུབ་གཙོ་བོར་གྱུར་པའི་དོན་
གཉིས་ཀྱི་འཕྲལ་ཡུན་གྱི་བླང་དོར་གྱི་གནས་མཐའ་དག་ལ་ཞལ་བཀོས(བཀོད)ཐུགས་
ཚིམ་པར་ཐོབ་ནས། ཞབས་ཀྱི་པདྨར་ཕྱག་མཛད་དེ་ཞབས་དྲུང་ནས་འབྲལ་བར་མི་
བཟོད་བཞིན་དུ་འདེགས་པར་ཆས་པ་ན། གནས་པོ་ཀོ་ཀ་སཱ་ཧུའི་བུ་དེས། བླ་མ་ཁྱེད་
བོད་ཀྱི་རཱ་ཛ་མང་པོའི་གུ་རུ་ཡིན་པར་འདུག་པ། ང་རང་ལ་ཁ་ཐི་མང་པོ་དགོས་པ་
ཡིན༑ རིན་ཆས་འདི་རྣམས་བོད་དུ་བསྣམས་ནས་ཁ་ཐི་བསྒྲུབས་ཏེ་གནང་དགོས་ཞེས་
མུ་ཏིག་ལ་སོགས་པའི་ཟོང་མང་པོ་ཕུལ་བྱུང་བ་ན། ངེད་རབ་ཏུ་བྱུང་བ་ཡིན་པས་
ཁྱོད་ཀྱི་ཚོང་བྱེད་པ་ག་ན་འོང་། ཁྱེད་རང་ཅིས་ཀྱང་དགའ་བ་ཡིན་ན། ངས་བོད་ནས་
བསྐུར་བས་ཆོག་གསུང་བ་སྩལ(བསྩལ)ཏེ་ཕྱིས་འདོད་པའི་དངོས་པོ་རྣམས་གནང་
205



ལོ་པཎ་གྱི་རྣམ་ཐར་ཕྱོགས་བསྒྲིགས།
བས་ཁོ་ཤིན་ཏུ་དགའ་སྟེ། བླ་མ་ཁོང་རང་བཟང་བ་རང་ཡིན་ཞེས་འདུད་པར་བྱེད་དོ། །
དེ་ནས་བསམ་གྲུབ་པ་རྣམས་ཀྱང་བརྩེ་བའི་སྤྱན་རས་ཀྱིས་བཙའ་བས་ཞབས་
ཕྱིར་ཁྲིད་ནས་རིམ་གྱིས་སྔར་གྱི་རོང་ལམ་དེ་ཉིད་ནས་ལམ་དུ་ཞུགས་ཏེ། མཚོ་གཤམ་
དུ་ཕེབས། ཞབས་འབྲིང་བ་བྱིན(བྱིངས)རྗེས་སུ་འོང་ཞིང་
། ཕྱགས་ཕྱིར་གསོལ་ཇ་བ་
རིན་བཟང་གཅིག་པུ་ཡོད་པ་ལ། ཆུ་འཁོར་ཆེན་པོ་ཡོད་པའི་ཕ་ཝང་ཅིག(ཞིག)གི་
སྟེང་དུ་ཕེབས་ནས། ཆབ་ཅུང་ཟད་བཞེས་པར་བརྩམས་པ་ན། ཞབས་འདྲེད་དེ་ཆབ་
ནང་དུ་སྐུ་ལུས་ལྷུང་འདུག་པ། རེ་ཞིག་ཆབ་ནང་ནས་སྐུ་ལུས་མ་མཐོང་
། དེའི་རིང་
རྗེ་ཉིད་ཀྱི་ཐུགས་ཉམས་ལ་ཞེད་སྔངས་སོགས་ཅི་ཡང་མེད་པར། གཙུག་ལག་ཁང་
ཆེན་པོ་གཞལ་མེད་ཁང་གི་ཆོས་རྣམས་ཀྱིས་མཛེས་པ་ཅིག(ཞིག)གི་ནང་དུ་ཐེགས་
པའི་མཚམས། རྗེ་པཎ་ཆེན་གྱི་སྐུའི་རྣམ་པ་ལམ་མེར་གསལ་བས་ཕྱག་གཡས་པ་ནར་
གྱིས་བརྒྱང་བྱུང་བ་ལ་ཕྱག་གཉིས་ཀྱིས་འཇུས་པའི་དགོངས་པ་བྱུང་བ་དང་དུས་
མཚུངས། གསོལ་དཔོན་རིན་བཟང་པས་ཆུ་དཀྱིལ་དུ་འཁར་བ་བཙུགས་པ་ལ་ཕྱག་
གཉིས་འཇུས་ཏེ། ཕ་ཝང་གི་སྟེང་དུ་རྒྱངས་ཀྱིས་ཐོན་པ་ཅིག(ཞིག)བྱུང་གསུང་ཞིང་
།
ཕྱིས་ཀྱང་། གཙོ་བོར་པཎ་ཆེན་རིན་པོ་ཆེས་བསྐྱབས་པ་དེར་འདུག །རྐྱེན། དེ་ཕྱིས་
ཀྱི་ཚེ་ལྷག་འདི་དགེ་བཤེས་ཀྱིས་བྱིན་པ་ཡིན་གསུང་དགྱེས་པ་མཛད་ཅིང་། ཕེབས་
པའི་ལམ་དེ་རྣམས་སུའང་ཞབས་འབྲིང་བ་རྣམས་ཀྱི་སེམས་ལ། བལ་པོར་རྒྱལ་པོ་
སོགས་ཀྱི་འཇིགས་པས་མ་ནུས་པ་མ་གཏོགས། མི་འདི་རྣམས་ཀྱིས་ད་དུང་ཅི་བྱེད་
མི་ཤེས་བསམ། སྣེ་གདོང་ནས་མངགས་པ་དེ་རྣམས་ཐབས་ཀྱིས་མེད་པར་བྱ་བར་
བརྩམས་འདུག་ནའང་རྗེ་འདིས་དགོངས་ནས། ཞབས་འབྲིང་བ་རྣམས་ལའང་བཀའ་
སྩལ་ཞི་དྲག་ཅི་རིགས་གནང་བ་དང་
། ཁོང་རྣམས་ལས་ཁྱེད་རང་རྣམས་ང་དང་མ་
206



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བྲལ་བ་གྱིས་ལ་ཤོག །ངེད་ཀྱི་མི་འདི་རྣམས་སེམས་བཟང་པོ་ཡོད་པ་འདྲ་ཅིག(ཞིག)
མི་འདུག་གསུང་བ་སོགས་བརྩེ་བའི་བཀའ་དང༌
། ལྐོག་ཏུ་མུ་མེན་གྱི་ཕྲེང་བ་ཅིག
(ཞིག)ཀྱང་གནང་སྟེ། རྟག་པར་ཁོང་རྣམས་སྤྱན་གྱིས་འཚོ་བར་མཛད། སྣ་དཀར་
རྩེ་ཙམ་དུ་ཞབས་ཕྱིར་ཁྲིད། གནང་སྦྱིན་དང་བཅས་ཏེ་ཉེས་མེད་དུ་རྫོང་བ་གནང་
རྩིས་དགོངས་པར་བཞུགས་ནའང་
། འདོལ་ཁལ་ཕེབས་མཚམས་ནས་དེ་རྣམས་རང་
གནོང་སྐུར་ཏེ་སྔོན་དུ་བྲོས་སོང་འདུག་གོ། །
རོང་ལམ་དེ་རྣམས་སུ་སྨན་ལ་སོགས་པ་འཁྱེར་དུ་རུང་བ་དུ་མ་ཡོད་ནའང་
།
ཅུང་ཟད་ཙམ་ཡང་འཁྱེར་བ་མ་གནང་འདུག་སྟེ། ཕྱིས་བཀའ་ལས། གྲུབ་ཆེན་ཨུ་
རྒྱན་པའི་རྣམ་ཐར་གྱི་དཀའ་སྤྱད་ཀྱི་ཚུལ་གཞན་ལ་དེ་རང་གིས་མི་སླེབ་ཀྱང་
། རྒྱ་
སྐྱེགས་ཀྱི་ཐང་ལ་ཟླ་དགུ་ཕྱིན། །ཚོས་ལུག་ཤིག་ཙམ་ཡང་ཁྱེར་བ་མེད། །ཅེས་སོགས་
གསུང་བ་དེའི་ཞལ་ཕོ་བདག་གིས་ཀྱང་ཐོན་པར་འདུག །རོང་ལམ་དེ་རྣམས་ན་འབྲས་
བུ་གསུམ་ལ་སོགས་པའི་སྨན་གྱི་ཁྱད་པར་ཇི་སྙེད་འདུག་ཀྱང་། ལམ་གྱི་དཀའ་གནས་
དེས་ཅུང་ཟད་ཀྱང་འཁྱེར་བའི་བློ་མི་འཆར་བ་འདུག་གསུང་
། དེ་ནས་ཆུ་བར་དུ་
ཕེབས་ཏེ། དེའི་གནས་ཀྱི་ཆ་ལག་སྡུར་གདོང་བྱ་བར་སྐུ་མཚམས་གནང་
། དེའི་རིང་
ཐུགས་དམ་ཤིན་དུ(ཏུ)འཕེལ་བར་བྱུང་གསུང་ཞིང་
། ཤིང་ཀུན་ཏུ་ཐུགས་ཉམས་ལ་
འཁྲུངས་པའི་གསུང་མགུར་ཤཱནྟ་པུ་རི་མར་གྲགས་པའི་ས་བོན་ཙམ་དེ།
ཅལ་ཅོལ་རིང་མོ་སྨྱོན་པའི་གཏམ། །མཐའ་དག་རྫོགས་པར་སུ་ཡིས་དྲན། །འདི་
ཡང་མི་འབྲི་བསམ་པ་ལས། །སླད་དུ་བྲི་བར་འདོད་པས་བྲིས། །ཤེས(ཞེས)ཡི་གེར་
འགོད་པ་གནང་ཞིང་
། །དབུགས་དབྱུང་བདུན་མ་ཡང་ལུས་ཕྱོགས་གཅིག་ཏུ་སྒྲིག་པ་
གནང་། དེར་བསམ་མནོ་མཐའ་ཆོད་ཀྱི་གླུ་མགུར་དུ་བཞེངས་པ་ནི།
207



ལོ་པཎ་གྱི་རྣམ་ཐར་ཕྱོགས་བསྒྲིགས།
ན་མས་མནྟ་བྷ་དྲ་ཡེ། ཕ་རྙེད་དཀའི་ནགས་ཀྱི་རིན་པོ་ཆེ། །ལར་བསམས་
ཤིང་བཀའ་དྲིན་འཁོར་ཐབས་མེད། །དུས་འབྲལ་མེད་གཙུག་གི་ནོར་བུར་བསྟེན། །
རང་སྙིང་ལ་གཉིས་མེད་བྱིན་ཕོབ་ཅིག །ང་དུས་མཐའི་རྣལ་འབྱོར་རྒྱ་མཚོའི་སྡེ། །ཕ་
སྤྲུལ་སྐུ་
་མཇལ་བས་བསམ་པ་རྫོགས། །སླར་ཡུལ་གྱི་བསྐལ་བས་སྙིང་ནས་སྐྱོ། །ལུས་
ངལ་དུབ་ཀྱི་ངང་དུ་ཤེས་པ་འཕྱོ། །དཔལ་ཡུལ་ལ་གཡང་ཆགས་དིང་མ་བྲིན། །
འབྲོག་ཆུ་བར་སྤྲུལ་སྐུའི་ཕོ་བྲང་དུ། །ཡིད་གཏད་མེད་ཀྱི་ངང་དུ་ཉལ་ཉལ་ནས། །
སེམས་འགག་མེད་ཀྱི་རང་རྩལ་ཅི་ཡང་ཤར། །ང་སྙིང་ནས་འཚེངས་པ་རྣམ་གསུམ་
གདའ། །ལར་འགྱོད་པ་མེད་པ་རྣམ་གསུམ་གདའ། །སེམས་བསམས་ཤིང་འགྱོད་
པ་རྣམ་གསུམ་གདའ། །ང་བློ་ཐག་ཆོད་པ་རྣམ་གསུམ་གདའ། །སེམས་ཉམ་ང་
མེད་པའི་གདེང་གསུམ་གདའ། །བློ་བསམས་ཤིང་བདེ་བ་རྣམ་གསུམ་གདའ། །འཕྲལ་
གང་བྱས་སྐྱིད་པ་རྣམ་གསུམ་གདའ། །དོན་ཕུ་ཐག་ཆོད་པ་རྣམ་གསུམ་གདའ། །
བརྡ་ཟུར་གོ་ཚིག་ཏུ་མ་བཀྲོལ་ན། །དོན་ཡིན་ལུགས་ཀྱི་ངེས་པ་ཅུང་མི་རྙེད། །གླུ་དེ་
ཡི་ཕྱི་རྗེས་བསྐྱར་ཙ་ན། །ཚིག་མ་བུ་འདབ་ཆགས་སྲིད་པའི་སོལ། །ངས་ཕ་ཡུལ་གྱི་
ཁེ་གྲགས་རྒྱབ་ཏུ་བསྐྱུར། །གཉེན་འདུན་གྱི་འཚོ་ཚིས་ཁྱད་དུ་བསད། །འཛིན་ཆགས་
ཀྱི་ཁོང་སྲན་མ་བཅུག་པ། །འདི་བསམས་ཤིང་སྙིང་ནས་འཚེངས་པར་གདའ། །ངས་
ཐོས་བསམ་ལ་ཕྱོགས་རིས་མ་བྱས་ཤིང་། །ངེས་དོན་གྱི་སྙིང་པོ་གཅིག་ཏུ་དྲིལ། །དོན་
མཐར་ཐུག་རྒྱུད་སྡེའི་ངེས་པ་བཙལ། །འདི་བསམས་ཤིང་སྙིང་ནས་འཚེངས་པར་
གདའ། །ངས་དྲིན་ཅན་གྱི་བཤེས་གཉེན་ཚུལ་བཞིན་བསྟེན། །དམ་ཚིག་ལ་རང་སེམས་
དཔང་དུ་བཙུགས། །ཕ་གྲུབ་ཐོབ་ལ་བློ་ལྟོས་གཅིག་ཏུ་བཀལ། །འདི་བསམས་ཤིང་སྙིང་
ནས་འཚེངས་པར་གདའ། །ངས་ཉེ་ཕུང་གི་ཆགས་མེད་མ་བྱས་ཤིང་
། །ཁྲེལ་གཞུང་གི་
208



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བབ་ཐོབ་རང་སོ་བསྐྱངས། །ཁོ་ནོར་རྗེས་རང་ཉེའི་ཕྱོགས་སུ་བཏང་
། །ད་འཇིག་
རྟེན་གྱི་ཕྱོགས་སུ་འགྱོད་པ་མེད། །ངས་གཏིང་ཚུགས་ཀྱི་ཡིད་སྨོན་ཆོས་ལ་གཏད། །
གཞི་ལྟ་སྒོམ་སྤྱོད་པ་མཐར་མ་ལྷུང་
། །འཕྲལ་དམ་ཚིག་དང་སྡོམ་པ་སྲོག་ཏུ་བཏང་
། །ད་
དམ་ཆོས་ཀྱི་ཕྱོགས་སུ་འགྱོད་པ་མེད། །ངས་ལོ་འདོད་ཀྱི་ཆོས་ཚུགས་ཁྱད་དུ་བསད། །
ཆགས་སྡང་གི་གཞི་དགོན་བདག་མ་བཟུང་
། །མཐའ་བྲལ་གྱི་ཟོས་བདེ་རང་སོ་ཐུབ། །
ད་སྡོད་ལུགས་ཀྱི་ཕྱོགས་སུ་འགྱོད་པ་མེད། །ང་ཕྱོགས་མེད་ཀྱི་སྤྲང་པོ་ཚིག་ཏུ་སོང་། །
སྡེ་རིས་ཀྱི་ཆགས་སྡང་སྙིང་ལ་བརྣགས། །རང་ཕུང་ཞིང་དོན་མེད་དགྲ་རུ་བསླང་། །
འདི་བསམས་ཤིང་སྙིང་ནས་འགྱོད་པར་བྱུང་
། །ངས་ཆགས་མེད་ཀྱི་ལོ་འདོད་གཡེར་
དུ་བསྐྱེད། །ལྟོ་རྒྱབ་ཀྱི་ཐེ་མ་སྙིང་ལ་བརྣགས། །རང་མ་ཚོར་བཙན་ཐབས་ཁྱིམ་པར་
སོང་༑ །འདི་བསམས་ཤིང་སྙིང་ནས་འགྱོད་པར་བྱུང་། །ངས་གྲགས་འདོད་ལ་སྤྲང་
པོའི་ཁྱུ་རུ་བསྙེགས། །སྙེད(རྙེད)བཀུར་གྱི་འདུ་འཛི་སྙིང་ལ་བརྣགས། །རང་བསླུས་
ཤིང་གཞན་ལ་ཕྲག་དོག་བསླང་། །འདི་བསམས་ཤིང་སྙིང་ནས་འགྱོད་པར་བྱུང་
། །
ད་ངེས་མེད་ཀྱི་ཡུལ་ཕྱོགས་རྐྱེན་དུ་འཚམ། །མཐར་མ་ལྷུང་གུ་ཡངས་གང་བདེའི་སར། །
འཕྲལ་གང་རྙེད་ཀྱི་འདོད་ཡོན་ལམ་གྱི་གྲོགས། །ཡིད་གདོང་འདེད་ཅིག་ལ་བློ་ཐག་
ཆོད༑ །ཆོས་ཐོས་བསམ་སྒོམ་གསུམ་རེས(རིས)མེད་ལས། །ཐ་སྙད་ཀྱི་ཚིག་མཐར་
མ་འཆེལ་བར། །དངོས་གྲུབ་ཀྱི་གནས་ལ་ཡིད་བརྣགས་ནས། །སེམས་གཅིག་ཏུ་
བསྒོམ་པར་བློ་ཐག་ཆོད། །ང་ཆོས་བརྒྱད་ཀྱི་མགོ་བོ་མ་སྙོམས་པར། །སྣང་ཤས་ཀྱི་
གཞན་དོན་བདུད་ཀྱི་ལས། །ལར་སྐལ་ལྡན་སྲིད་ན་གཅིག་ལའང་། །ཆོས་ངེས་དོན་
འཆད་པར་བློ་ཐག་ཆོད། །ང་བདེ་ཆེན་གྱི་ལམ་སྲང་སྲོག་ཏུ་སོང་
། །དུག་ཆེན་ལ་བདུད་
རྩིའི་བཅུད་ལེན་ཤེས། །ཚོགས་དྲུག་གི་རང་རྩལ་དབྱིངས་སུ་དག །ད་འདོད་ཡོན་གྱི་
209



ལོ་པཎ་གྱི་རྣམ་ཐར་ཕྱོགས་བསྒྲིགས།
གཡེང་བས་ཉམ་ང་མེད། །ངས་ལས་སྣང་ལ་སྒྱུ་མའི་རང་འགྲོས་ཤེས། །ལྟས་ངན་
གཡང་བློན་གྱི་རང་མཚང་རིག །རྐྱེན་སྣང་ལམ་གྲོགས་སུ་མྱོང་བ་ཐོན། །ད་རྐྱེན་
ངན་གྱི་གནོད་པས་ཉམས་ང་མེད། །ངས་སྡུག་བསྔལ་ལ་བདེ་བའི་རང་སྲོག་རྙེད།
ཐུག་ཕྲད་རོ་སྙོམས་ཀྱི་བདེ་ཐབས་ཤེས། །རྣམ་སྨིན་བསེབ་ལམ་གྱི་བོགས་སུ་ཐོན། །
ད་སྡུག་བསྔལ་གྱི་ཐོག་བབས་ལ་ཉམ་ང་མེད། །ང་དྲིན་ཅན་གྱི་བླ་མ་ཐམས་ཅད་
མཉེས། །མཚན་ལྡན་གྱི་གྲུབ་ཐོབ་རྗེ་དང་མཇལ། །གཏན་འདུན་ཐབས་གཅིག་པར་
ཐུགས་རྗེས་གཟུང་(བཟུང་)། །འདི་བསམས་ཤིང་སྙིང་ནས་བློ་རེ་བདེ། །ངས་ཐོས་
བསམ་ཀུན་ཡིན་སར་སྒྲོ་འདོགས་ཆོད། །ལེགས་ཚོགས་ཀྱི་རྟེན་འབྲེལ་དགོས་སར་
འགྲིག །སྙན་བརྒྱུད་ཀྱི་གདམས་ངག་རང་བྱན་ཚུད། །འདི་བསམས་ཤིང་སྙིང་ནས་བློ་
རེ་བདེ། །ངས་རིས་མེད་ཀྱི་བསྟན་པ་སྙིང་པོར་དྲིལ། །ཐབས་མི་ཟད་རྒྱན་གྱི་འཁོར་
ལོར་བསྐོར། །དོན་ཡིན་ལུགས་ཀྱི་ངེས་ཤེས་སེམས་ལ་བརྟན། །འདི་བསམས་ཤིང་སྙིང་
ནས་བློ་རེ་བདེ། །ང་གཞན་དབང་གི་མཐུན་འཇུག་བྱས་ཤིང་འཕེལ། །དོན་མེད་ཀྱི་
གཡེངས་བས་གཏན་དུ་འཆོར། །རི་ཁྲོད་དང་བས་མཐའ་རྒྱལ་བས་བསྔགས། །ད་
དབེན་པར་འདུག་ཀྱང་གང་བྱས་སྐྱིད། །ང་ཚོགས་སྤྱོད་ཀྱི་དབེན་པ་རང་གྲོལ་ལམ། །
འདུ་འཛིའི་སྤྲོས་པ་རྣལ་འབྱོར་གྱི་རྒྱན། །སེམས་གུ་ཡངས་རྒྱ་ཡན་མ་བཅོས་ཀློང་
། །
ད་གྲོང་ཁྱིམ་དུ་འདུག་ཀྱང་གང་བྱས་སྐྱིད། །ང་འདྲིས་མེད་ཀྱི་ཡུལ་ཕྱོགས་ཆགས་
སྡང་ཆུང་། །ཀུན་དུ(ཏུ)རྒྱུ་གསང་ཆེན་སྒྱུ་མའི་གར། །ངེས་མེད་ཀྱི་ཐ་སྙད་གཡག་
ཆགས་དགྲ། །ད་རྒྱལ་ཁམས་བསྐོར་ཀྱང་གང་བྱས་སྐྱིད། །ང་སྒྱུ་མའི་ཡུལ་སྣང་ཀུན་
སྟོང་པར་དག །རིག་སྟོང་གི་ཡུལ་ཅན་བདེ་ཆེན་ཀློང་
། །གཞི་མ་བཅོས་ཟུང་འཇུག་
ལྷན་ཅིག་སྐྱེས། །ད་ལྟ་བའི་ཕུ་ཐག་དེ་རུ་ཆོད། །ང་སེམས་གང་ཤར་རང་རིག་ཡེངས་
210



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མེད་ལ། །རྟེན་རྩ་རླུང་ཐིག་ལེ་དངས(དྭངས)མར་བཅིངས། །རྩལ་མ་འགགས་བཅོས་
མའི་བརྫུན་བུ་ཞིག །ད་སྒོམ་པའི་ཕུ་ཐག་དེ་རུ་ཆོད། །ང་ཤུགས་འབྱུང་གི་སྤྱོད་པ་
བླང་དོར་བྲལ། །སྡོམ་གསུམ་ལ་ཐོ་ཅོའི་སེལ་མི་གཞུག །འཕྲལ་གཞན་སྣང་རང་
སའི་བབ་ཐོབ་སྐྱོང་
། །ད་སྤྱོད་པའི་ཕུ་ཐག་དེ་རུ་ཆོད། །དོན་གཙོ་བོ་གསུམ་ཚན་དུ་
བསྡེབས་པ་བརྒྱད། །གླུ་འདི་ལ་གཞན་གྱི་བསྐུལ་མ་མེད། །ཁ་ནང་དུ་ལོག་པའི་བསམ་
མནོའི་མཐའ། །དོན་སྙིང་ལ་གབ་ཀྱང་ཁ་རུ་ཤོར། །ངས་བྱས་འཚེངས་ཀྱི་དམ་ཆོས་
མ་ནུས་ཤིང༌། །སྤྱད་ཕུང་གི་འཇིག་རྟེན་བློ་ཡིས་བཏང་། །ང་ཅི་མིན་འདི་མིན་གྱི་
གུ་ཡངས་ལ། །ཁྱེད་མཆེད་གྲོགས་རྣམས་རེ་བ་མ་ཆེ་ཅིག(ཞིག) །ལར་མཁའ་ལྡིང་དང་
བྱ་ཕྲན་འགྲོས་མི་འཐུན(མཐུན)། །གཏད་མེད་དང་མདོ་ཅན་སེམས་མི་གཅིག །ཡུས་
ཆེ་ཞེན་འཚེངས་ཀྱི་ཁོང་ཁྲོ་ཡིས། །གཏན་ཕུང་གི་ལས་ངན་སོག་ཉེན་ཆེ། །ང་དགྲ་
ཟུན་ལ་ཉེ་རིང་འབྱེད་འདོད་མེད། །ཁྱེད་རང་ལྟོས་ལ་ཁོང་སྲན་ཅི་ལ་འཛིན། །འཕྲལ་
ཁམས་འདུས་ཀྱི་ཚིག་ངན་བྲག་ཅའི་སྒྲ། །གཏད་མེད་ལ་སྒྱུ་མའི་བླང་དོར་མཛོད། །ད་
བསམས་ན་གང་ལྟར་བྱས་ཀྱང་བདེ། །སྡུག་བཙིར་གྱི་གོ་རར་མ་གཞུག་ཅིག །རང་འདི་
བྱེད་ཅིག་གིས་མ་བསླུས་ན། །དོན་འདི་ཡིན་ཞིག་གང་བྱས་འོང་བ་སྙམ། །གསོ་རེ་
དགའ་རེ་སྐྱིད་ཐོ་ལེ་རྒྱལ། །དུས་ངན་ལ་བཟང་པོའི་རྣམ་ཐར་བབས། །ལྟས་ངན་ཕྱུ་
གཡང་གི་རྒྱ་མཚོར་འཁྱིལ། །འབངས་བཙན་མཁར་སྙོགས་པ་ད་རེས་ཙམ། །ངས་
བསམས་ཤིང་བརྟགས་པའི་མཐའ་འདི་ལགས། །ཁྱེད་འདིར་ཚོགས་རྣམས་ཀྱང་རང་
ལ་སོམས། །ལོང་ཡོད་ལ་བློ་གདེང་མ་བཅས་ན། །རྟབ་རྟོབ་ཅིག་ནམ་འོང་ཆ་མེད་
ཨང་༑ །ཆོས་བརྒྱད་ཆགས་སྡང་གི་ཁོང་སྲན་ཅན། །ཕོ་རྒོད་གྲུང་ཚོ་ལ་ཡིད་སྨོན་མེད། །
ཅི་མིན་ལ་འདི་ཡིན་གྱི་གདེང་ཡོད་ན། །འཕྲལ་གང་ལྟར་བྱས་ཀྱང་འཚེངས་པ་ཡིན། །
211



ལོ་པཎ་གྱི་རྣམ་ཐར་ཕྱོགས་བསྒྲིགས།
ལེགས་པར་བསམས་ཤིང་བརྟགས་པའི་མདོ་འགག་རང་གཞན་ཐམས་ཅད་ལ་
བློ་བདེ་གུ་ཡངས་གཏད་མེད་མདོ་ཅན་གྱི་གཙིགས་ཀྱི་ཡི་གེར་བྲིས་པའོ། །ཞེས་སོ། །
སླར་ཡང་ཚེ་རིང་མ་ལ་ཡིག་བརྒྱའི་ཁྲུས་ཆབ་སོགས་གནང་བས། ཚེ་རིང་མ་
གྲིབ་ལས་གྲོལ་བའི་མཚན་མའང་བྱུང་གསུང་ཞིང་
། གསོལ་ག་ཡིད་བཞིན་ལྷུན་གྲུབ་
ཀྱང་བརྩོམ(རྩོམ)པ་གནང་
། དུས་དེར་ཆེན་པོ་དཔལ་འབྱོར་བ་ལ་ཅུང་འཛེར་བའི་
མཚན་མ་བྱུང་བ་འཕྲལ་དུ་ཐུགས་དམ་གཏོར་མ་གཏང་སྟེ། རྐྱེན་གྱིས་མི་བརྫི་བར་
མཛད། དེ་ནས་རིམ་གྱིས་དིང་རི་གླིང་འཁོར་དུ་ཕེབས། གཙུག་ལག་ཁང་ཐམས་
ཅད་དུ་རྟེན་མཇལ་དང་བྱིན་རླབས་ཞུ་བ་ལ་ཐེགས། ཁྱད་པར་དམ་པའི་སྐུ་བལ་ཐུལ་
མ་དང་། སྐུ་གདུང་ཀ་རུ། མ་གཅིག་ཞ་མའི་ཚེམས་རྣམས་མཇལ། སྙན་དར་ཕུལ་
ཞིང་༑ ཕྱག་མཆོད་ཀྱི་ཁྱད་པར་མང་པོ་གནང་འདུག་སྟེ། སྐུ་གདུང་ཀ་རུ་དེ་ལ་
མཐོང་སྣང་མི་འདྲ་བ་མང་པོ་འོང་བར་གྲགས་འདུག་པ། གཟིགས་སྣང་ཅི་འདྲ་བྱུང་
ལགས་སམ་ཞུས་པས། སྐུ་གདུང་ངོ་བོ་དེ་ལ་བལྟས་པས་སྟོན་པའི་སྐུ་མཐོང་བྱུང་
།
དེ་མེ་ལོང་གི་ནང་དུ་འཆར་དུ་བཅུག་ནས་བལྟས་པས་དམ་པའི་སྐུ་བལ་ཐུལ་མ་ཇི་ལྟ་
བའི་གཙུག་ན་བྱང་ཆུབ་ཆེན་པོའི་མཆོད་རྟེན་ཆུང་ཆུང་ཡོད་པ། སྐུ་དེའི་སྨིན་
མཚམས་ནས་ཐིག་ལེ་ཅིག(ཞིག)བྱུང་
། དེ་ལ་ལེགས་པར་བལྟས་པས། དེའི་ནང་ནས་
སྟོང་གཟུགས་ཀྱི་སྣང་བ་རབ་འབྱམ(འབྱམས)མཐོང་བ་ཅིག(ཞིག)བྱུང་འདུག །
212



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བདུན་པ། སྡེ་སྣོད་དང་རྒྱུད་སྡེ་རྒྱ་མཚོའི་མངའ་དབང་དུ་གྱུར་ཏེ
བསྟན་པ་ལ་བྱ་བ་རླབས་པོ་ཆེ་མཛད་པ།
དེ་ནས་རིམ་གྱིས་ལ་སྟོད་བྱང་དུ་ཕེབས། བདག་པོ་རྣམ་རྒྱལ་གྲགས་པ་དང་
སྔར་ནས་ཡོན་མཆོད་ཐུགས་འདྲེ་ཞིང་དམ་པ་འདིའི་མཁྱེན་རབ་དང་
། ཐ་ན་སྐུའི་
སྤྱོད་ལམ་ཡན་ཆད་ཀྱིས་ཐུགས་ཀྱི་དད་པ་སྟོབས་སུ་གྱུར་པ་ཡོད་པས། དེ་རེས་སྐུ་ངལ་
གསོ་ཞིང་ཆོས་ཀྱི་བཀའ་མཆིད་གནང་བའི་སླད་དུ་རེ་ཤིག(ཞིག)ཅིས་ཀྱང་བཞུགས་
དགོས་པའི་བཀའ་ནན་གནང་བ་དེ་བཞིན་དུ་ཞལ་གྱིས་ཀྱང་མཆེས(འཆེས)ཏེ། སྤྱིར་
ཉིན་རེ་ཞིང་ཆོས་ཀྱི་འབེལ་གཏམ་མང་དུ་གནང་། ཁྱད་པར་བདག་པོ་དུས་ཀྱི་འཁོར་
ལོའི་ཆོས་མང་དུ་གསན་ཅིང་
། སྦྱངས་པའི་མཁྱེན་རབ་ཀྱང་ཆེ
། ཡིག་ཆའང་མང་དུ་
མཛད། དེ་དོན་གྱིས་དུས་ཀྱི་འཁོར་ལོའི་ཆོས་སྐད་ཁས་ལེན་ནོ་ཅོག་གིས་དགེ་བཤེས་
རྣམས་ལ་དྲི་མལ་མང་དུ་མཛད་པ་ལས། དམ་པ་འདི་ལ་རྒྱུད་འགྲེལ་གྱི་མགོ་ནས་
བརྩམས་ཏེ་ཁོང་རང་གི་ཐུགས་ཀྱི(ཀྱིས)མ་དགོངས་པའི་གནས་མཐའ་དག་ལ་དྲི་
མལ་ཞུས། ཉིན་རེ་བཞིན་ཐུགས་བསྐྱེད་དང་
། རྗེ་འདིའི་མཁྱེན་པའི་གཏིང་དཔོག་
པར་མ་ནུས་སུ་སོང་སྟེ། བཞུགས་སྟན་ལ་སོགས་པ་བཀུར་སྟི་བསྟོད་པ་དང་། གུས་པའི་
རྣམ་པ་མང་པོ་ཕུལ། ཚུལ་དེ་ལྟ་བུས་འབྲེལ་བ་ཚར་ཅིག(གཅིག)སོང་མཚམས། བདག་
པོ་རང་ལ་ཐུགས་བསྐྱེད་བྱུང་བ་རྣམས་ཟིན་བྲིས་མཛད་དེ། ཉིད་དང་གསུང་གླེང་
བྱས་པ་ལ་བློ་བསྐྱེད་བདུན་བཅུ་དོན་གསུམ་བྱུང་འདུག་གསུང་ཞིང་། ཁྱད་པར་དུས་
ཀྱི་འཁོར་ལོའི་ཚུལ་ལས། ཆོས་ཐམས་ཅད་ཀྱི་གནས་ལུགས་ཟུང་འཇུག་གི་ཐབས་ཤེས་
གོ་བར་བྱས་ནས། དེ་དང་འཐུན(མཐུན)པའི་ལམ་གྱི་གནད་བཅིངས་པས་མཐར་ཟུང་
213



ལོ་པཎ་གྱི་རྣམ་ཐར་ཕྱོགས་བསྒྲིགས།
ན་
འཇུག་གི་གོ་འཕང་མངོན་དུ་བྱེད་པ་ལ་ལུས་བསམ་གྱི་ཐབས་ཤེས་ལ་གོ་མྱོང་འཕྲིག་
ཆུག་པ་ཅིག(ཞིག)མེད་ན་ལམ་གྱི་སྲོག་སྟོར་བ་ལྟ་བུ་ཡིན་པ་ལ། ངོ་སྐལ་གྱི་བཤད་པ་
མ་ཆད་ཙམ་ལས་གནས་འདི་ལ་དོ་གལ་དུ་བྱ་བར་རིགས་པར་ཡང་མ་ད
ང་མ་དགོངས་པར།
ཡིད་བཟང་རྩེ་པ་དང་ཁྱེད་དཔོན་སློབ་གཉིས་ལ་ལུས་བསམ་འདི་ལ་དོ་གལ་
ཅིག(ཞིག)རང་འདུག །ཞིབ་པོ་ཅིག(ཞིག)གསུངས་དང་ཞུ་བ་ལ། འདི་དུས་ཀྱི་འཁོར་
ལོའི་ཆོས་སྐད་ཀྱི་རྐང་ཡིན་པས་དོ་གལ་མི་འོང་ཐབས་མེད་ཡིན་མོད་ཅེས་རྒྱ་ཆེར་
སྩལ་བས(བསྩལ་པས)། ཐུགས་ཀྱི་ངེས་པ་ཁྱད་པར་དུ་འཁྲུངས།
ཡང་། རྒྱུད་སྟེ(སྡེ)གཞན་ཐམས་ཅད་དུ་དབང་བཞི་པ་གསུམ་པའི་ནང་དུ་སྦས་
ཏེ་སློབ་དཔོན་གྱི་ཞལ་ལ་ལྟོས་པར་བྱས་ནས། དུས་ཀྱི་འཁོར་ལོའི་རྒྱུད་འདིར་གླེགས་
བམ་དུ་གསལ་བར་གསུངས་པ་ལའང་འོལ་དཔྱི(སྤྱི)ཙམ་ལས་ངེས་པ་གཏིང་ཚུགས་པ་
ཐུགས་སུ་མ་ཆུད་པས། བདག་པོའི་གསུང་གིས། འདི་མཁན་ཆེན་པ་ལ་ཞུས་པས་ཀྱང་
རིབ་བེ་བ་ཅིག(ཞིག)ལས་གནང་མ་བྱུང་
། ཉིད་ཀྱིས་གསལ་པོ་ཅིག(ཞིག)གསུངས་
དང་ཞུ་བ་ལ། དེ་ཇ་གྲལ་དུ་འཕྲོས་པ་ཞུ་བའི་འོས་རང་མིན་པ་འདྲ་ལགས་ཤེས(ཞེས
གསུངས་པས། དེ་ཅིས་ཀྱང་ཐུགས་མད་གསུངས་ནས། དུས་ཀྱི་འཁོར་ལོའི་ལྷ་ཁང་དུ་
དམ་པ་འདི་བཞུགས་སྟན་བཟང་པོ་ལ་བཞུགས་སུ་གསོལ། ཡིད་ཀྱི་འཇུག་པས་ཕྱག་
དང་༑ དངོས་སུ་དབུ་ཞྭ་ཕུད། ཕྱག་ཐལ་མོ་སྦྱར་ཏེ་འདུད་བཞིན་དུ། སློབ་མ་ལྟ་བུར་
དགོངས་ནས་ལྷུག་པར་གནང་བ་ཅིག(ཞིག)དགོས་ཤེས(ཞེས)ཞུ་བ་ལ། སློབ་བཤད་
དུ་སྦས་པ་མཐའ་དག་བཀྲོལ་བར་མཛད་པས་བདག་པོ་ཐུགས་གང་ནས། ལུས་
བསམ་དང་འདི་གཉིས་ལ་ཡིག་ཆ་རེ་ཅིས་ཀྱང་གནང་དགོས་ཞུ་བ་ལ། རྒྱུད་འགྲེལ་
ནས་གསུངས་ཚོད་འདི་ཙམ་ཡིན་གསུང་བའི་ས་བོན་ལྟ་བུ་རེ་གནང་བས། ཅི་ཅི་འདི་
214



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཙམ་ལ་མཆོད་བརྗོད་ཙམ་ཡང་མི་མཛད་པ། ངེད་མི་ཤེས་བཞིན་དུ་རྩོམ་པ་རང་བྱེད་
པ་འདི་ལ་ཁྱད་གསོད་ཡིན་པ་འདྲ་གསུང་ཞིང་
། དོན་ལ། མཁྱེན་པའི་ཁྱོན་འདི་ཙམ་
ལ་ཐུགས་ལ་རློམ་པའི་དྲི་ཙམ་ཡང་མི་མངའ་བ་ཡ་མཚན་ཆེ་དགོངས་ནས་ཆེར་དད་
ཅིང་༑ དབང་གི་ཡེ་ཤེས་ལ་སྲོག་བྱིན་པ་ལྟ་བུར་གོ་བ་འཁྲུལ་མེད་རྙེད་པའི་བཀའ་
དྲིན་མཛད། གཞན་ཡང་བདག་པོ་དེ་ཀུན་མཁྱེན་ཆེན་པོའི་རྗེས་སུ་འབྲང་བ་ཡིན་
ནའང་། ཀུན་མཁྱེན་ཆེན་པོའི་ཐུགས་བཞེད་བདེ་གཤེགས་སྙིང་པོ་མི་རྟག་པའི་ཟླས་
གྲངས་ཀྱི་རྟག་པར་བཞེད་པ་ཡིན་སྙམ་པའི་འཁྲུལ་བ་བསལ། སྐྱེས་མཆོག་མར་པ་ལ་
བསྲེ་འཕོའི་ལམ་སྐོར་བྱས་ཀྱང་། གནས་ལུགས་ཕྱག་ཆེན་གྱི་ལམ་སྲོལ་མ་གཏོགས།
བདེ་སྟོང་ཕྱག་རྒྱ་ཆེན་པོའི་ལམ་སྐོར་མེད་པ་ལའང་དགོངས་འདུག་པ་ལ། སྐྱེས་
མཆོག་གི་གསུང་གསལ་བར་དྲངས་ཏེ། འདི་ལྟ་བུའི་གསུང་ཡོད་པས་ལམ་སྐོར་
དེ་ཁོང་ལ་མེད་ན་སུ་ལ་འོང་ཡང་ཡིན་ཏེ། དེ་རང་གསུང་ཐབས་མེད་པ་འདྲ་ཞེས་
སྩལ(བསྩལ)བས། དེ་ཐུགས་བདེན་སྔར་ལྟར་དེ་ལྟར་མ་ཤེས་པར་འདུག །ད་ན་སོ་
རྒས་པས་དབང་པོ་རྟུལ་པོར་སོང་འདུག་ནའང་
། གསུང་འདི་གསེར་གྱིས་བྲིས་ནས་བློ་
ལ་འཛིན་དགོས་ཅེས(ཞེས)གསུང་།
ཡང་། དཔལ་ལྡན་ཟླ་བ་དབུ་མའི་ལྟ་བ་མེད་དགག་ཁོ་ན་ལས་མ་འཕགས་པར་
དགོངས་པ་ལ། དེ་ལྟ་ཡིན་ན་དཔལ་ལྡན་ཟླ་བ་ལ་མཐོང་ཆུངས(ཆུང)འོང་། སྒྲོན་
གསལ་ཕར་ཞོག །འཇུག་འགྲེལ་རང་ན་ཚིག་ཟིན་ལ་དབུ་མ་ཆེན་པོ་ཤིན་དུ(ཏུ)གསལ་
བ་ཡོད། འཇུག་འགྲེལ་གྱི་གླེགས་བམ་ཐོང་གསུང་བ་བསྩལ་ཏེ་གླེགས་བམ་ཞལ་ཤག་
ཕྱེ་འཕྲལ་དུ་སྐབས་དེ་དང་ཐུག་བྱུང་བས། བདག་པོའི་གསུང་གིས། མཁན་ཆེན་པ་
དང་ཁྱེད་དཔོན་སློབ་གཉིས་ཀྱི་དཔེ་ཆ་འཚོལ་ལུགས་འདི་རང་ཡ་མཚན་ཆེ། པོ་ཏི་ཁ་
215



ལོ་པཎ་གྱི་རྣམ་ཐར་ཕྱོགས་བསྒྲིགས།
ཕྱེ་འཕྲལ་སྐབས་གང་དགོས་ཏེ་རྙེད་པར་འདུག་པ་ཞེས་གསུང་ཞིང་
། འཇུག་འགྲེལ་
གྱི་སྐབས་དེའི་ཆོས་སྐད་རྣམས་ཟིན་བྲིས་སུ་མཛད་དེ། འདི་ངེད་ཇོ་ནང་པའི་རྒྱབ་
ཆོས་རང་དུ་འདུག་ཅེས་དགྱེས་པར་མཛད། སྤྱིར་ཡང་དམ་པ་འདི་ཐ་སྙད་དུ་བླ་མར་
མ་བཀུར་འདུག་ནའང་། དོན་ལ་བླ་མ་ལས་ཀྱང་མཐོང་ཆེ་ཞིང་མཆོག་ཏུ་གུས་པར་
མཛད་དེ། འཚོ་བྱེད་དཀོན་མཆོག་རིན་ཆེན་པ་སོགས་ཀྱིས་དམ་པ་འདི་ལ་གསུང་
ཆོས་མང་པོ་ཞུས་པ་ན། བདག་པོའི་གསུང་གིས་ཁྱེད་རྣམས་བླ་མ་འདི་ལྟ་བུ་ལ་འཛེམ་
དོགས་མེད་པར་ཆོས་ཞུ་ཆོག་པ་བསོད་ནམས་ཆེ། ངེད་ཚོ་རིགས་གོག་པོ་འདིས་
བཅིངས་པས་ཁོང་གི་ཡོན་ཏན་ལ་བསམས་ན་བླ་མར་མི་བཀུར་བའི་ཐབས་མི་འདུག་
ནའང་། ཡུལ་གྱི་དགེ་བཤེས་རྣམས་ཀྱིས་ཕྱོགས་ནས་བྱོན་པ་ལ་གསར་འགྲོགས་ཁོ་ན་
བྱས་པ་འདྲ་ཅིག(ཞིག)ཏུ་གོ་འོང་བ་འདུག །ཁྱེད་རང་རྣམས་སྐལ་བ་བཟང་གསུང་
ཞིང་ཡིད་སྨོན་མཛད་པར་སྣང་
།
གཞན་ཡང་དེར་བཞུགས་ཐོག །བདག་པོ་ཆུང་ཁ་བས་གཙོས་པའི་གསང་སྔགས་
རྙིང་མ་བའི་སྔགས་པ་མང་པོ་ལ་ཞི་ཁྲོའི་བཀའ་དང་
། རྒྱང་དཀར་བ་ལ་སོགས་སྔགས་
པ་དྲུག་ཅུ་སྐོར་ལ་གསང་སྙིང་གི་བཤད་པ། འགའ་ཤས་ལ་བླ་མ་གསང་འདུས་ཀྱི་བཀའ་
རྣམས་གནང་། གསང་སྙིང་གི་རྒྱུད་ཀྱི་སྔགས་རྣམས་ལ་ཞུས་དག་དང་ཞུས་ཆེན་
མཆན་བུར་མཛད་པ་སོགས་ཀྱིས། སྔོན་ཆེན་པོ་རྣམས་ཀྱིས་གསང་སྔགས་སྔ་འགྱུར་
ལ་ཆེད་དུ་མ་གནང་བས། དིང་སང་དགེ་བའི་བཤེས་གཉེན་རྣམས་ཀྱིས་ཀྱང་ཆོས་
སྤོང་བ་ལྷུར་བྱེད་པ་ལ། དམ་པ་འདིས་དབང་རྒྱུད་མན་ངག་རྣམས་རྒྱ་ཆེར་སྩལ་
ཞིང་(བསྩལ་ཅིང་། བསྔགས་པ་ཆེར་གནང་བས་སྔ་འགྱུར་གྱི་བསྟན་པ་ལ་ཡང་དག་
པའི་མིག་བྱིན་པ་ལྟ་བུའི་བཀའ་དྲིན་མཛད་པ་ཡིན་ནོ། །དེར་བསྟན་འགྱུར་གྱི་གཟིགས་
216



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྟོག་ཀྱང་ཚར་གཅིག་གནང་ཞིང་
། ཁྱད་པར་ཆོས་རྗེ་བོ་དོང་བའི་དེ་ཉིད་སྙིང་པོ་
གཞིར་མཛད་པ་ལ་ཐུགས་བཞེད་ཀྱིས་བརྒྱན་པའི་སྔ་དྲོ་རྒྱུད་སྡེ་བཞིའི་སྒྲུབ་མཆོད་
བསྟར་ཆགས་སུ་གནང་བའི་ཐུགས་དམ་གྱི་སྒྲིག་མཛད། ཕྱིས་ནང་སོ་ཨ་མོ་གྷ་པ་
དང་མཇལ་དུས། ནང་སོའི་ཐུགས་ལ། དང་པོ་སྐུ་ན་ཕྲ་དུས་སྒྲུབ་མཆོད་སོགས་ཕྱག་
ལེན་ལ་གསན་ཅིང་སྦྱངས། མཁས་པར་མཁྱེན་དུས་ནི་མང་པོ་གནང་འདུག །ཕྱིས་
སྒྲུབ་པའི་དམ་བཅའ་ཆེན་པོས་དུས་འདའ་བ་ལས་སྤྲོས་པ་ལ་ཡེ་མི་དགྱེས་པ་ལ། ད་
སྒྲུབ་མཆོད་མང་པོ་གནང་བ་འདི་ཅི་ཞིག་ལ་དགོངས་སམ་སྙམ་ནས། ཚུལ་འདི་ཅི་
ལ་དགོངས་པ་ཡིན་ཞུས་ཀྱང་བཀའ་གསལ་མ་ཕེབས་པས་ནན་གྱིས་ཞུ་མ་ནུས།
སྐབས་ཤིག་ཏུ། རྗེ་བོ་དོང་བ་དེ་ཞག་རེ་བཞིན་དཀྱིལ་འཁོར་མང་པོའི་སྒྲུབ་མཆོད་ཁོ་
ན་ལ་ཐུགས་དམ་གྱི་གཙོ་བོ་གནང་བ་ཅིག(ཞིག)འདུག་པ། རྗེ་དེ་སྐྱེད(བསྐྱེད)རིམ་ཁོ་
ནའི་སྒྲུབ་པ་པོ་ཡིན་ཟེར་བ་ལས་ནི་འདས་འདུག །དོན་ཅི་འདྲ་ལ་དགོངས་ཞུས་
པས༑ དེ་རང་དོན་ཆོས་སྐུ་མངོན་གྱུར་ནས། གཞན་དོན་གཟུགས་སྐུས་འགྲོ་བའི་དོན་
བྱེད་པ་ལ། དཀྱིལ་འཁོར་གྱི་འཁོར་ལོ་རབ་འབྱམ་གྱི་འབྱམས་ཀྱི)ཏིང་ངེ་འཛིན་ལ་
རྩལ་སྦྱངས་པས། གཟུགས་སྐུ་དེ་གདུལ་བྱའི་དབང་པོའི་འཇུག་པ་དང་། འཐུན
(མཐུན)པར་ལྷུན་གྱིས་གྲུབ་པར་འཇུག་པ་ལ་དགོངས་པ་ཡིན་མོད་གསུང་བ་བྱུང་།
དེས་ནི་རྗེ་འདི་ཉིད་ཀྱི་ཐུགས་དམ་སྒྲིག་ཏུ་མཛད་པའི་དགོངས་པ་ཡང་དེ་བཞིན་དུ་
འཁུམས་སོ། །
དེར་བྱང་པས་བཟང་ལྡན་ཞེས་བྱ་བའི་དགོན་པ་ཕུལ་ནས་བདག་གིར་བཞེས་
ཏེ༑ རེ་ཤིག(ཞིག)བཞུགས་པར་གསོལ་ནའང་མ་གནང་
། དེ་ནས་རིམ་གྱིས་རྒྱང་
འབུམ་མོ་ཆེ་སོགས་ཀྱང་མཇལ་ཏེ་ཞལ་ལུ་རི་ཕུག་ཏུ་ཕེབས། སློབ་དཔོན་རིན་པོ་ཆེ་
217



ལོ་པཎ་གྱི་རྣམ་ཐར་ཕྱོགས་བསྒྲིགས།
ཡེ་ཤེས་རྒྱ་མཚོ་བ་ལ་ཕྱག་འབུལ་གནང་ནས། ཉང་སྟོད་ངོས་ལ་ལམ་གནང་སྟེ། སྤོས་
ཁང་དུ་མཁན་ཆེན་རྒྱལ་བ་ཕྱག་ན་ལ་ཕྱག་འབུལ་མཛད། འབྲོང་རྩེ་དང་རྒྱང་རྩེ་
སོགས་སུའང་དད་པས་ཞབས་ཏོག་འཁོས་སུ་ཕེབས་པ་ཕུལ། ཉང་སྟོད་ཀྱི་མཆོད་
རྟེན་ཆེན་མོ་སོགས་ཀྱང་མཇལ་ཏེ། ར་ལུང་དུ་ཕེབས། སྤོས་སྐྱ་སོགས་ལ་གནས་མཇལ་
གནང་། དེར་ཆོས་རྗེ་ར་ལུང་པ་ཀུན་དགའ་དཔལ་འབྱོར་བ་ཞེས་བྱ་བ་རྩང་(གཙང་)
པ་རྒྱ་རས་ཀྱི་སྤྲུལ་པའི་སྐུར་གྲགས་པས་གུས་པ་དང་ཞབས་ཏོག་ཆེར་གནང་ཞིང་།
ཕྱིས་ཀྱང་བསྔགས་པ་མང་པོ་མཛད་པ་དང་
། རྗེ་འདིའི་གསུང་མགུར་རྣམས་གཟིགས་
པས་ཐུགས་ཕྲོགས(འཕྲོགས)ཏེ། གསུང་ཆོས་གནང་བའི་ཚེའང་གསུང་མགུར་ལས་ལུང་
མང་པོ་འདྲེན་པར་མཛད་པ་ཡིན་ཟེར་རོ། །
དེ་ནས་ཡར་འབྲོག་སྣ་དཀར་རྩེར་ཕེབས། ནང་སོ་ཁྲི་དཔོན་པ་ལ་ཚོགས་
བདག་གི། བཀའ་སོགས་གནང་། མི་གཡོ་བླ་མེད་ཀྱི་མངོན་རྟོགས་ཆུང་བ་བཀླགས་
པས་གྲུབ་པ་ཐུགས་རྩོམ་མཛད། དེ་དུས་སྙེ་མོ་སྐུ་ཞང་འཇམ་དབྱངས་ཆོས་རྗེ་ཕེབས་
ཡོད་པ་དང་བཀའ་མཆིད་མང་དུ་གནང་བའི་འཕྲོས་ཤིག་ལ། ཆོས་རྗེ་འཇམ་དབྱངས་
བས་དགེ་ལྡན་པ་ལ་སྐུར་ཚིག་འགའ་ཞིག་གསུངས་པ་ན། དམ་པ་འདིས། གསུང་རབ་
ཀྱི་དོན་ལེགས་པར་བཀྲོལ་གྲུབ་མཐའ་ངན་པ་འདུག་ན་སུན་འབྱིན་པར་རིགས་པ་
ཡིན་གྱི། རྒྱལ་བའི་བསྟན་པ་ལ་སོ་ཐར་གྱི་སྡོམ་པ་སྣ་གཅིག་འཛིན་པ་དང་
། གཙུག་
ལག་གི་ཚིགས་བཅད་གཅིག་བློ་ལ་འཛིན་པ་ཡན་ཆད་དགེ་འདུན་དཀོན་མཆོག་ཡིན་
པས༑ ཁོང་ཚང་དང་ངེད་ཚང་ཞེས་རིས་སུ་བཅད་ནས་དགེ་འདུན་གྱི་སྡེ་ལ་ཞལ་གཏོང་
བ་འདི་ཡེ་མི་གནང་བར་ཞུ། འདི་ཆོས་སྤོང་གི་སྒྲིབ་པར་འགྱུར་བ་ལགས་ཤེས(ཞེས)
རིགས་པར་སྩལ་བས(བསྩལ་པས)། ཕྱི་ནས་བག་དང་ལྡན་པར་མཛད་ཅིང༌
། རྗེ་
218



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འདིའི་ཆེ་བའི་ཡོན་ཏན་གཟིགས་ནས་ཐུགས་གུས་པར་མཛད་ལ། འདི་དང་ཚུལ་
འཐུན(མཐུན)པ། སྐུ་མདུན་དུ་སུས་གླེང་བསླང་ནའང་ཆོས་ལ་བརྟེན་པའི་སྡང་སྨྲས་
ཡེ་མི་རུང་ཞེས་བཀའ་སྩོལ་བ་ཡིན་ནོ། །
དེ་རྗེས་མངོན་དགར་དགུན་གྱི་རིང་སྐུ་འཚམས(མཚམས)གནང་བའི་དུས་སུ་
ཆོས་བརྒྱད་རོ་སྙོམས་མ་མགུར་དུ་བཞེངས་ཏེ། དེ་ཡང་། ཐི་མན་གུ་རུ་ལོ་ཀ་ནཱ་ཐཱ་ཡ།
ཕན་བདེ་མཐའ་དག་སྩོལ་བའི་ཡིད་བཞིན་དབང་། །རོ་མཉམ་ལམ་མཆོག་གསལ་
མཛད་ཉིན་མོར་བྱེད། །མཁའ་ལྟར་ཀུན་ལ་ཁྱབ་པའི་ཐུགས་རྗེ་ཅན། །མཉམ་མེད་
དྲིན་ཅན་རྗེ་ཡི་བཀའ་དྲིང་(དྲིན)ལས། །ཤེས་སམ་གང་ལྟར་བྱས་ཀྱང་དགའ་བ་ལ། །
དགོངས་སམ་ཅི་ལྟར་བྱུང་ཀྱང་(ཡང་)སྐྱིད་པ་ལ། །བྷཱུ། རང་སྐྱོན་རི་ཙམ་སྦེད་པའི་བརྫུན་
པོ་ཆེ། །གཞན་སྐྱོན་རྡུལ་ཙམ་མཐོང་བའི་མིག་རྣོན་པོ། །ཆོས་བརྒྱད་ཕུང་འགོང་ཞུགས་
ཡུན་དེ་ཙམ་ལགས། །ད་ཡོངས་རང་སེམས་རྣལ་དུ་ཕབ་ན་ལེགས། །ཤེས་སམ༴ དགོངས་
སམ༴ རྙེད་པས་དགའ་ཞིང་མ་རྙེད་ཡིད་ཕམ་པ། །འདོད་སྲེད་སྒྱུ་མའི་འཁྲུལ་འཁོར་
དེ་ཙམ་ལགས། །ཅིས་ཀྱང་དགོས་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུ་
ཡངས་བསྐྱངས་ན་ལེགས། །ཤེས་སམ༴ དགོངས་སམ༴ བདེ་ལ་ཆགས་ཤིང་སྡུག་
བསྔལ་གྱིས་གདུང་བ། །མྱོང་ཞེན་སྒྱུ་མའི་འཁྲུལ་འཁོར་དེ་ཙམ་ལགས། གང་ལའང་
ཞེན་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུས(གུ)ཡངས་བསྐྱངས་ན་
ལེགས། །ཤེས་སམ༴ དགོངས་སམ༴ སྙན་པས་ཁེངས་ཤིང་མི་སྙན་སེམས་ཞུམ་པ།
འདོད་སྒྱུ་མའི་འཁྲུལ་འཁོར་དེ་ཙམ་ལགས། །གང་དུའང་བརྗོད་མེད་རང་སེམས་རྩ་
བྲལ་འདི། །ད་ཡོང་རོ་མཉམ་གུ་ཡངས་བསྐྱངས་ན་ལེགས། །ཤེས་སམ༴ དགོངས་
སམ༴ བསྟོད་པས་མགུ་ཞིང་སྨད་ན་ཁོང་ཁྲོ་བ། །མཐོ་འདོད་སྒྱུ་མའི་འཁྲུལ་འཁོར་དེ་
ལོ་
219



ལོ་པཎ་གྱི་རྣམ་ཐར་ཕྱོགས་བསྒྲིགས།
ཙམ་ལགས། །གར་ཡང་འགྱུར་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུ་
ཡངས་བསྐྱངས་ན་ལེགས། །ཤེས་སམ༴ དགོངས་སམ༴ ཐོས་པས་རྒྱགས་ཤིང་མ་ཐོས་
གཏི་མུག་པ། །ཅོལ་ཆུང་བྲག་ཅའི་གླུ་དབྱངས་དེ་ཙམ་ལགས། །སུས་ཀྱང་མ་བཤད་
རང་སེམས་རྩ་བྲལ་འདི། །ད་ཡོང་རོ་མཉམ་གུ་ཡངས་བསྐྱངས་ན་ལེགས། །ཤེས་
སམ༴ དགོངས་སམ༴ བསམས་པས་འཆེལ་ཞིང་མ་བསམ་མུན་འཐོམས་པ། །དམུས་
ལོང་གར་གྱི་ལྟད་མོ་དེ་ཙམ་ལགས། །ཅིར་ཡང་བསམ་མེད་རང་སེམས་རྩ་བྲལ་འདི། །
ད་ཡོང་རོ་མཉམ་གུ་ཡངས་བསྐྱངས་ན་ལེགས། །ཤེས་སམ༴ དགོངས་སམ༴ བསྒོམས་
ན་རྩོལ་ཞིང་མ་བསྒོམས་རྣམ་གཡེང་བ
། །བློ་བྱས་བཅོས་མའི་བརྫུན་བུ་དེ་ཙམ་ལགས། །
གང་དུའང་སྒོམ་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུ་ཡངས་བསྐྱངས་
ན་ལེགས། །ཤེས་སམ༴ དགོངས་སམ༴ རང་ཉིད་ལེགས་འདོད་གཞན་ལ་ཕྲག་དོག་པ། །
ཆགས་སྡང་སྒྱུ་མའི་འཁྲུལ་འཁོར་དེ་ཙམ་ལགས། །རང་གཞན་རིས་མེད་རང་སེམས་
རྩ་བྲལ་འདི། །ད་ཡོང་རོ་མཉམ་གུ་ཡངས་བསྐྱངས་ན་ལེགས། །ཤེས་སམ༴ དགོངས་
སམ༴ སྤང་བྱ་དགྲར་ལྟ་གཉེན་པོ་ཟུན་དུ་གཅོད། །གཉིས་སྣང་སྒྱུ་མའི་འཁྲུལ་འཁོར་
དེ་ཙམ་ལགས། །སྤང་བླང་གཉིས་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུ་
ཡངས་བསྐྱངས་ན་ལེགས། །ཤེས་སམ༴ དགོངས་སམ༴ འཁོར་བར་འཁྱམས་དོག(དོགས)
མྱང་འདས་ཐོབ་ཏུ་རེ། །རེ་དོགས་སྒྱུ་མའི་འཁྲུལ་འཁོར་དེ་ཙམ་ལགས། །འཁོར་
འདས་རིས་མེད་རང་སེམས་རྩ་བྲལ་འདི། །ད་ཡོང་རོ་མཉམ་གུ་ཡངས་བསྐྱངས་ན་
ལེགས། །ཤེས་སམ༴ དགོངས་སམ༴ གཞན་ལ་མ་སྨྲས་རང་ལ་གཞེན་བསྐུལ་ཏེ། །སྨྲ་
མཁས་ནེ་ཙོའི་འདོན་པ་དེ་ཙམ་ལགས། །སུས་ཀྱང་སྨྲར་མེད་རང་སེམས་རྩ་བྲལ་འདི། །
ད་ཡོང་རོ་མཉམ་གུ་ཡངས་བསྐྱངས་ན་ལེགས། །ཤེས་སམ༴ དགོངས་སམ་
220



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རང་ཉིད་བཅིངས་པ་ཀློད། བསྡམས་པ་དགྲོལ། ཕུང་འགོང་གནས་ཁང་ནས་
རྨང་འདོན་པའི་ཁ་ཅོལ། མངོན་པར་དགའ་བའི་ཡང་དགོན་དུ་ཤར་བ་ཐུན་མཚམས་
ཀྱི་སྐྱོ་བསང་དུ་ཡི་གེར་བྲིས་པ་ཨ་ཧོ། །ཞེས་པའོ། །
དེ་ནས་ནང་སོ་རྣམ་པ་དང༌
། དགེ་བའི་བཤེས་གཉེན་མང་པོ་ལ་སྦྱོར་དྲུག་གི་
ཁྲིད་དང་
། མི་གཡོ་བླ་མེད་ཀྱི་བཀའ་སོགས་གནང་སྟེ། དེའི་དཀྱིལ་འཁོར་ཡང་ཕྱག་
གིས་བཞེངས་ནས་ཚོན་ཐོབ་དང་རི་མོ་སོགས་ཕྱོགས་དེའི་ལག་ལེན་པ་རྣམས་ལ་མིག་
ལྟོས་ལ་ཕན་པའི་བཀའ་དྲིན་མཛད་ཅིང་
། བཅུ་གསུམ་པའི་དཀྱིལ་ཆོག་དང་
། ཚོགས་
བདག་གི་ཡིག་ཆ། འཇམ་དབྱངས་དཀར་པོའི་སྒྲུབ་ཐབས་རྣམས་ཀྱི་རྩོམ་པའང་
གནང་། དེར་རྒྱུད་འབུམ་གྱི་གཟིགས་རྟོག་གི་ཞར་ལ་རྡོ་རྗེ་མཁའ་འགྲོ་དང་། མཁའ་
འགྲོ་རྒྱ་མཚོའི་རྒྱུད་སོགས་ལ་ཟིན་བྲིས་ཀྱང་མཛད། སླར་སྣ་དཀར་རྩེར་ཕེབས། དེ་
དུས་ནང་སོ་དང་
། ཆོས་རྗེ་སྔགས་རབ་འབྱམ(འབྱམས)པ་ཡོན་མཆོད་ཅུང་ཟད་ཐུགས་
འཁང་པའི་སྐབས་ཤིག་ཡོད་པས། དེ་ལྟར་མཛད་པ་ཆོས་འཇིག་རྟེན་གང་ས་ནས་མི་
ལེགས་པའི་སྙན་བསྐུལ་དཔྱིས་ཕྱིན་པ་རྩལ(བསྩལ)ཏེ་ཡོན་མཆོད་ཟོལ་མེད་དུ་སྦྱར།
བདེ་ལེགས་སུ་བྱེད་པའི་དཀྱིལ་འཁོར་ལས་གཟའ་ཡུམ་དང་ནོར་རྒྱུན་མ་གཉིས་ཀྱི་
བཀའ། ནང་སོ་སྐུ་མཆེད་ཁུ་དབོན་རྣམས་ལ་གནང་ཞིང་
། རྗོད་བྱེད་ཚིག་གི་རྒྱུད་ཀྱི་
བཤད་པའང་སྩལ(བསྩལ)ཏེ། དེའི་བསྟན་བཅོས་སྨྲ་སྒོ་མཁས་པའི་འཇུག་ངོགས་ཀྱང་
མཛད། སྐུ་མཆེད་ཡབ་སྲས་རྣམས་ཀྱི་བར་སེལ་ཐམས་ཅད་ཐབས་ལ་མཁས་པའི་
འཇུག་པས་འཁོན་མེད་པར་མཛད། མངོན་དགའ་ཆོས་སྡེའི་ཆོས་དཔོན་གནང་དགོས་
པའི་ཞུ་བ་སྔ་ཕྱིར་ནན་གྱིས་ཕུལ་ནའང་
། དགོན་པ་སྤྱིལ་མིག་གཅིག་དང་
། རང་ཁྱིམ་
ལྕམ་གང་ཡང་བདག་གིར་མི་བྱེད་པ་ཞེ་དམ་ཡིན་གསུངས་ནས་མ་གནང་
།
221



ལོ་པཎ་གྱི་རྣམ་ཐར་ཕྱོགས་བསྒྲིགས།
དེ་ནས་རིམ་གྱིས་ལྷོ་བྲག་ཤར་དུ་ཕེབས། ནང་སོ་ཨ་མོ་གྷ་པ་ལ་བལ་པོར་རྗེ་
པཎ་ཆེན་ལ་གསན་པའི་མན་ངག་རྣམས་ཆོས་ཀྱི་སྐྱེས་སུ་ཇི་ལྟར་རིགས་པར་གནང་
།
པཎ་ཆེན་རིན་པོ་ཆེས་མཛད་པའི་ཤ་བ་རིའི་བསྟོད་པ་རིན་པོ་ཆེའི་འགྱུར་བཅོས་ཀྱང་
གནང་བའི་སྐབས་དེར་གྲ(གྲྭ)པ་སེམས་གྱ་གྱུར་སྤྱོད་པ་དག་གིས་བཅོས་ནས། ཤ་བ་
རིའི་བསྟོད་པའི་འགྱུར་བཅོས་མཛད་པ་ལ། རྗེ་འགོས་ཀྱི་ཞལ་སྔ་ནས་མ་དགྱེས་པ་
འདུག་ཟེར་བ་གསན་པས། དེ་མ་ཐག་འགྱུར་བཅོས་མཛད་པའི་དཔེ་རྣམས་བསྡུས་ཏེ།
བླ་མ་དེའི་དགོངས་ཡུལ་དུ་མི་བབ་ན་ཅིས་ཀྱང་དགོས་པ་མེད་གསུངས་ནས་དཔེ་
རྣམས་མེད་པར་མཛད་རྩིས་ཀྱི་ལོ་རྒྱུས་རྣམས་རྗེ་འགོས་ཀྱིས་གསན་ནས། ཚུལ་དེ་ལྟ་
བུའི་ཐུགས་དགོངས་འཁྲུངས་ཡོད་པ་འདྲ། བདག་ལ་སློབ་མ་འགྱུར་བཅོས་ཕེར་བ་
བྱུང་བ་དེ་འདོད་ཆོས་ཅན་ཡིན་པས། འགྱུར་བཅོས་མཛད་པ་ཉིད་ཀྱི་ཕྲིན་ལས་
སྤེལ་བ་རིགས་གསུང་བའི་བཀའ་ཤོག་ཕེབས། དེ་རེས་སྨྲ་བོ་ཅོག་པོ་ནས་རྙིང་མའི་རྒྱུད་
རྣམས་རིམ་བཞིན་སྤྱན་དྲངས་ཏེ་གཟིགས་པ་སྩལ་བས(བསྩལ་པས)། དེ་ནས་ནམ་
མཁའ་དང་མཉམ་པའི་རྒྱུད་ཀྱང་རྙེད། མ་མོའི་རྒྱུད་ལ་ཁོལ་བྱུང་གི་ཟིན་བྲིས་ཀྱང་
གནང་། བླ་མ་མཆོད་པའི་ཆོ་ག་ལེགས་ཚོགས་རྒྱ་མཚོ་དང་། རྗེ་འགོས་ཀྱི་བསྟོད་པ་
ཡང་རྩོམ་པ་གནང་
། དེའི་སྟོན་སྐུ་མཁྲིས་ལ་བརྟེན་པའི་སྐུ་ཁམས་ཤིན་ཏུ་བསྙེལ་བ་
ཅིག(ཞིག)བྱུང་བ་ལ། སྦྱིན་བདག་རྣམ་པས་སྐུ་རིམ་ཚུལ་ཇི་ལྟར་བསྒྲུབ་ཞུས་པས། སྐུ་
རིམ་ལ་བསྙད་ནས་ཡུལ་དེའི་བསྟན་པ་ལ་ཕན་པ་ཅིག(ཞིག)བགྱིད་དགོས་དགོངས་
ནས༑ སྔར་སྦྱིན་བདག་རྣམ་པའང་གྲུབ་མཐའི་ཆགས་སྡང་གིས་བཀྲ་ཤིས་ཆོས་གླིང་བ་
རྣམས་ལ་དགེ་ལྡན་པའི་མཐོང་བྱས་ཞབས་ཏོག་ཆེར་མི་མཛད་པ་ལ། བདག་གི་
རིམ་གྲོ་འདི་བཀྲ་ཤིས་ཆོས་གླིང་པ་རྣམས་ལ་གཙོ་བོར་ཆོལ་གསུངས་ནས། ཆོས་རྗེ་
222



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལ་བཞུགས་སྟན་གྱི་མཐོང་བཀུར་སོགས་མགོ་འདོན་དུ་འགྱུར་བ་གནང་བས། དེ་
ཕྱིས་ཀྱང་སྟན་བཀུར་སོགས་དེ་བཞིན་བྱས་འདུག་ཅིང༌
། གཞན་ཡང་ཞབས་ཏོག་
དྲག་ཏུ་སོང་བ་ཡིན་གསུང་ངོ༌
། །དེ་རྗེས་སུ་སྐུ་ཁམས་དངས(དྭངས)པའི་ཚེ་བཀའ་
ལས༑ ད་ལན་གྱི་ནད་དེ་སྙིང་གའི་རྩ་མདུད་གྲོལ་བའི་ལས་ལྷོངས་སུ་འདུག་གསུང་
ཟེར; དེའི་དགུན་ཡང་རིན་ཆེན་གླིང་གཞིས་ཁ་ཉིད་དུ་སྐུ་མཚམས་གནང་
།
དེ་ནས་ལྷོ་ནུབ་སྐོར་དུ་ཐེགས་ནས་གང་དུ་ཐུགས་སྤྲོ་བར་སྐུ་མཚམས་གནང་
བར་བཞེད་པའི་གསོལ་ཆོས་ལྷོ་ཤར་ནས་འབུལ་བའི་གྲབས་བྱས་མཚམས། བཀའ་
ལས༑ ཀུ་ལ་མཁའ་རིའི་བསུ་བའི་རྣམ་པ་དཔེ་མེད་བྱུང་། འདི་ནས་ཡོ་བྱད་འདྲེན་
དགོས་པ
་པ་རང་མི་འོང་བ་འདྲ་གསུང་
། དེ་དུས་རྩེས་ཐང་དུ་རྗེ་འགོས་ཀྱི་ཐུགས་
དམ་ མཆོད་རྟེན་ཆེན་མོ་བཞེངས་ཀྱི་ཡོད་པས། རྗེ་འདིའི་དགོངས་པ་ལ། དཔལ་
ལྡན་བླ་མའི་ཐུགས་དམ་དེ་བར་ཆད་མེད་པར་གྲུབ་པ་ཅིག(ཞིག)བྱུང་ན་བསྟན་པ་
དང་སེམས་ཅན་ལ་ཕན་ཆེ་བ་ཅིག(ཞིག)འོང་དགོངས་ནས། དེ་བར་ཆད་མེད་པར་
འགྲུབ་པའི་ཐུགས་དམ་གྱི་འཇུག་པ་རྩེ་གཅིག་ཏུ་གཏད་པའི་ནུབ་གཅིག་མནལ་ལམ་
དུ; མཆོད་རྟེན་ཆེན་མོ་རླུང་འཚུབ་ཆེན་པོ་ཅིག(ཞིག)གི་དབུས་སུ་འཐུམས་ནས་
ཤིག་གིས་ཞིག་བྱུང་བ་ལ། དམ་པ་འདིས་འཇིགས་པ་དང་བག་ཚ་བ་མེད་པར་ཕྱག་
གཉིས་ཀྱིས་མཆོད་རྟེན་གྱི་བུམ་པའི་ཐད་ལ་ལེགས་པར་བསྡམས་པས། ཇེ་ཞིག་ན་ད་
ཞི་ད་ཞི་ཟེར་བའི་སྒྲ་ཅིག(ཞིག)བྱུང་བ་དང་གཟིགས་པ་ན། རླུང་རྣམས་ཕལ་ཆེར་
ཞི་བའི་དབུས་ན་མཆོད་རྟེན་གྱི་ཅོད་པན་སྐྱ་པུ་རུ་རུ་འདུག །ད་ནི་སེར་ཁ་བཅུ་
གསུམ་མ་གཏོགས་འཇིགས་པ་ལས་གྲོལ་འདུག་ཅེས་འཁོར་རྣམས་ཀྱིས་ཞུ་བ་
ཅིག(ཞིག)བྱུང་
། རྟིང་དུ་སྐུ་མདུན་དུ་སྐད་ཆ་བྱུང་བ་ལ་སེར་ཁའི་གྲངས་མནལ་ལམ་
223



ལོ་པཎ་གྱི་རྣམ་ཐར་ཕྱོགས་བསྒྲིགས།
གྱི་མཚན་ མ་དང་འཐུན(མཐུན)པ་བྱུང་འདུག་ཅིང་། མཆོད་རྟེན་གྱི་བུམ་པའི་འཕེལ་
ཁ་ཆེས་ནས་སེར་ཁ་བྱུང་བས། ད་ནི་གཤིག(བཤིག)ནས་མ་བཅོས་ན་ཐབས་མི་འདུག་
ཟེར་ཐམས་ཅད་སྒྱིད་ལུག་ནས་ཡོད་པ་ལ། ཇེ་ཞིག་ན་རང་བབས་ཀྱིས་འགྲིག་འདུག་
ཟེར་ཏེ། དམ་པ་འདིའི་ཐུགས་དམ་གྱི་འཇུག་པའི་མཐུ་ལས་ཡིན་པར་སེམས་ཤིང་
།
ཕྱིས་བཀའ་ལས་ཀྱང་
། དེ་དུས་རྨི་ལམ་གྱི་མཚན་མ་དེ་ལས་ན་རྐྱེན་ལེགས་པར་ལྷོགས་
བསམ་ཡོད་གསུང་ཞིང༌
། མཆོད་རྟེན་གྱི་གསེར་འཕྲུ་སོགས་ཀྱི་ཆེད་དུ་དངུལ་ཆས་
གཙོས་པའི་འབུལ་བའང་མང་དུ་མཛད།
དེ་ནས་བྱི་བ་ལོའི་དབྱར་མཚམས་སུ་ཉེ་བའི་དུས་ལྷོ་ཤར་ནས་ལྷོ་ནུབ་ཏུ་
ཐེགས་པའི་ཞག་ས་ཚེར་མ་ལུང་གི་ཕུ་བདེ་མཆོག་གི་སྐུ་བྲག་ལ་རང་བྱོན་དུ་བཞུགས་
པའི་གནས་དེར། རྗེ་པཎ་ཆེན་གྱི་ཐུགས་དམ་ཐང་ཀའི་ཞལ་ཡིག་ལ་རྗེ་དེས་ལྷ་སོ་
སོའི་བསྟོད་པ་བློ་ཀ་རེ་གནང་ཡོད་པ་དེའི་འགྱུར་གནང་། ཚོགས་ཀྱི་འཁོར་ལོ་རྒྱ་
ཆེར་མཛད་ཅིང་
། དེའི་མཚན་མོ་ལྷས་ལུང་སྟོན་པའི་དུས་དགེ་བ་ན་ཅུང་ཟད་མནལ་
བའི་རྨི་ལམ་དུ། གཙུག་ལག་ཁང་ཆེ་བ་ཅིག(ཞིག)གི་གཙང་ཁང་ལྟ་བུའི་ཕུགས་ན་རྗེ་
པཎ་ཆེན་བཞུགས་པ་ཡིན་ཟེར་བས་ཞབས་དྲུང་དུ་ཐེགས་པར་བཞེད་པ་ན། བན་དེ་
སྐྱ་བོ་བཞིན་མི་སྡུག་པ་གཉིས་ཀྱིས་སྒོ་བཀག་ནས་འགྲོར་མི་སྟེར་བ་སྙམ་བྱེད་པ་དང་
།
དེ་ན་དམ་པ་འདིས་མཛད་པའི་པཎ་ཆེན་བསྟོད་ཆེན་རྡོ་ལ་བརྐོས་པ་ཅིག(ཞིག)ཀྱང་
འདུག །དེར་གཞན་ཞིག་ན་རེ། བླ་མ་ལ་མཐོང་ལུགས་འདི་ལྟ་བུ་ཡོད་པའི་གདུང་
ཤུགས་ཅན་གྱི་མདུན་དུ་ཁྱེད་གཉིས་ཀྱིས་གླགས་ག་ལ་རྙེད། བསྟོད་པ་འདི་ལ་ལྟོས་
དང་༑ དེ་བས་ཕྱིར་དོང་ཞིག་ཅེས་ཟེར་བའི་མོད་ལ་དེ་གཉིས་མི་སྣང་བར་སོང་ནས་
ནང་དུ་ཐེགས་པ་ན། བོད་ཀྱི་ཞལ་སློབ་ཆེན་པོ་རྗེ་འགོས་དང་། རྗེ་བྱམས་པ་གླིང་པ་
224



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཆེན་པོ་དང་། མཁན་ཆེན་ཀུན་རྒྱལ་བ་སོགས་ཀྱང་བཞུགས་པ་གནང་འདུག་ཅིང་
།
རྗེ་པཎ་ཆེན་སྐུ་ཤིན་ཏུ་རིད་པ་མྱ་ངན་ལས་འདའ་བར་དགྱེས་པའི་ཚུལ་སྟོན་པ་
གཟིགས་ཏེ། གུས་པ་མི་ཕྱེད་པས་ཕྱག་མཛད་ནས། ཞབས་གཡས་བརྐྱང་འདུག་པ་ལ་
ཕྱག་གིས་འཇུས་ཏེ། གདུང་ཤུགས་ཀྱིས་འོ་དོད་དྲག་པོ་འབོད་ཅིང་
། མགོན་པོ་ཁྱོད་
ཉིད་མྱ་ངན་ལས་འདའ་བའི་ཚུལ་སྟོན་ན། བདག་ཅག་གདུལ་བྱར་གཏོགས་པ་རྣམས་
ལ་མགོན་དང་སྐྱབས་སུ་ཞིག །ཕ་བླ་མ་བདག་ཅག་སྡུག་བསྔལ་གྱིས་ཉམ་ཉེས་པ་རྣམས་
ལ་ཐུགས་རྗེའི་སྤྱན་གྱིས་གཟིགས་ཤིག་ཅེས་ཧ་ལས་ཤིང་བརྒྱལ་བ་ལྟ་བུར་འདྲེ(འགྲེ)
ལྡོག་མཛད་ཅིང་གསོལ་བ་བཏབ་སྟེ། འབྲས་ཆན་ཉུང་ཟད་ཞུས་པ་བཞེས་པའི་རྐྱེན་
གྱིས་སྐུ་ཉམས་ཅུང་ཟད་བརྟས་ཤིང་ཁྲུང་གིས་གྱུར་བྱུང་བ་ལ། ཇི་སྲིད་འཚོ་ཞིང་
བཞེས་པ་ལགས། ཞིང་ཁམས་ཇི་ལྟ་བུ་ཞིག་ཏུ་མངོན་པར་རྫོགས་པར་འཚང་རྒྱུ་བ་
ལགས། ཞེས་ཞུས་པས། དང་པོ་ལ་ལན་ཅི་ཡང་མ་བསྩལ། གཉིས་པའི་ལན་དུ། བུད་
དྷ་མེ་ཏི་སྦྲ་ནཾ། ཞེས་བཀའ་སྩལ་བྱུང་བ་ན། རྗེ་འདི་སྐུ་ཉམས་དང་བཅས་པར་གྱུར་
པའི་མོད་ལ། མ་ཕམ་བཤེས་གཉེན་གྱི་གནས་ཤེས(ཞེས)གསུང་བ་ཡིན་པ་འདུག་
གསུངས་པས། རྗེ་འགོས་ཀྱི་ཞལ་ལས། སྒྲ་པའི་ལུགས་ལ་དེ་མིན་པ་ཅིག(ཞིག)བསྒྱུར་
དུ་ཡོད་ནའང་
། ད་ལན་ཉིད་ཀྱི་དེ་ཤིན་ཏུ་ལེགས་པར་འདུག་པས། དེ་ཁ་ཉིད་དུ་
སྒྱུར་ཅིག་ཅེས་བཀའ་གནང་། དེའི་མོད་ལ་རྗེ་པཎ་ཆེན་དེ་ཉིད་རྒྱལ་བ་མ་ཕམ་པའི་
སྐུ་ཤིན་དུ(ཏུ)ཆེ་བ། ཞལ་ལྷོར་གཟིགས་པ། རྒྱབ་མཐོ་ལྔ་བཅུ་རྩ་གྲངས་ཀྱི་ཚད་ཙམ།
ཛམྦུ་ཆུ་བོའི་གསེར་ལྟ་བུའི་ཁ་དོག་ཅན། ཕྱག་གཉིས་ཆོས་ཀྱི་འཁོར་ལོའི་ཕྱག་རྒྱ་དང་
།
ཞབས་རྡོ་རྗེའི་སྐྱིལ་དཀྲུང་(ཀྲུང་)དུ་བཞུགས་པ་ཞིག་ཏུ་གྱུར་པ་ཡིན་ཏེ། དེ་བས་ན་འོ་
སྐོལ་གྱི་བླ་མ་དེ་དགའ་ལྡན་དུ་གཤེགས་པ་ལ་རྩོད་པ་མེད། རྟིང་དུ་བྱམས་པའི་སྐུར་
225



ལོ་པཎ་གྱི་རྣམ་ཐར་ཕྱོགས་བསྒྲིགས།
སྣང་བ་དེ་བྱམས་པ་གླིང་གི་མཆོད་རྟེན་ཆེན་པོ་བྱམས་ཆེན་དང་བཅས་པ་འདི་
འགྲུབ་པའི་སྔ་ལྟས་ཀྱང་ཡིན་པ་འདྲ་གསུང་ངོ༌
། །
དེ་དུས་རྣམས་སུའང་ད་ལོ་མཚན་མ་བཟང་པོ་མེད། རྗེ་པཎ་ཆེན་ཞིང་གཞན་
དུ་དགོངས་པ་ཡིན་ནམ་ཞེས་ཡང་ཡང་བཀའ་སྩལ་འདུག་ཅིང་
། དེ་ནས་ལྷོ་ནུབ་ཀྱི་དང་
སྤྲོར་ཕེབས། རེ་ཤིག(ཞིག)དེ་སྐོར་དུ་སྐུ་མཚམས་གནང་བའི་བཞུགས་གནས་དེའི་ཉེ་
གློས་ལྷུན་པོ་སྒང་ཞེས་བྱ་བར་ཕབ་ནས་སྐུ་མཚམས་དམ་པར་བསྡམས་ཏེ། ཆོས་རྗེ་
བསྟན་རིན་པ། དང་སྤྲོ་མཁན་ཆེན་པ། ཆོས་རྗེ་སླེ་ཆུང་བ་སོགས་ལྔ་བཅུ་རྩམ(ཙམ)
ལ་ཁྲིད་ཁ་གཉིས་བཙུགས་ཏེ་སྦྱོར་དྲུག་གི་ཁྲིད་གནང་
། དེ་དུས་སྒྲུབ་པ་གཉུག་མར་
གནས་པ་ཞིག་ལ་སྲོག་གེགས་བྱུང་བ་ལ་ཞལ་ཆབ་གནང་བས་རེ་ཤིག(ཞིག)ཤི་བར་
སྣང་བ་ལ། ཁོང་རང་གི་ཉམས་ཛོ་ཀི་རས་སེར་པོའི་གོས་གྱོན་པ་ཞིག་གིས་རྐང་པ་
གཉིས་ནས་ས་འོག་ཐག་རིང་པོའི་བར་དུ་ཐེན(འཐེན)པ་ཅིག(ཞིག)བྱུང་སྟེ་གེགས་
ལས་གྲོལ་འདུག་པས་པཎ་ཆེན་རིན་པོ་ཆེའི་ཐུགས་རྗེར་འདུག་གསུང་
། དེར་མཚན་
མ་ཁྱད་པར་བ་ལ་བརྟེན་ནས་རྡོ་རྗེའི་ཚིག་རྐང་རྣམས་དང་
། ཟབ་ལམ་ཆིག་རྫོགས།
པཎ་ཆེན་རིན་པོ་ཆེའི་རྣམ་ཐར་གཉིས་པ་རྣམས་སྒྲིག་པ་གནང་ཞིང་། བསམ་བདེའི་
རྒྱུད་འབུམ་དཀར་ཆག་གི་སྙན་དངགས་ཀྱང་སྩལ(བསྩལ)། ཁྲིད་ཞུ་རྣམས་ལ་དྲིལ་བུ་
ལུས་དཀྱིལ་དང༌
། ཞལ་གཉིས་མའི་བཀའ། དུད་སོལ་གསང་སྒྲུབ་ཀྱི་རྗེས་གནང་
།
གཞན་འགའ་ཤས་ལ་བླ་མ་གསང་འདུས་ཀྱི་བཀའ་དང་
། དགོངས་ཅིག(གཅིག)གི་
བཤད་པའང་གནང་། སྐབས་དེར་གསོལ་ཇ་ཅུང་ཟད་འཛངས་ཏེ་ཞབས་འབྲིང་བ་
དག་གིས་ཇ་འགྲོན་འཚམས་པ་གནང་དགོས་པ་འདྲ་ཞུས་པས། གང་འདུག་ཁྱེར་ཤོག་
གསུང་། ཕྱག་ཏུ་ཕུལ་བས། ད་ལྟ་བཀོལ་ལ་ཆོས་ཉན་ཐམས་ཅད་ལ་གྲོངས(དྲོངས)།
226



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལྷག་མ་ཅུང་ཟད་ཀྱང་མ་འཇོག་གསུང་། བཀའ་བཞིན་བགྱིས་ནས་དར་ཅིག་སོང་
མཚམས། སློབ་དཔོན་རིན་བཟངས་པས་ཇ་མང་པོ་བསྒྲུབས་ཏེ་ཞབས་དྲུང་དུ་སླེབ། དེ་
རྗེས་རྟོགས་ལྡན་པ་ལས་བརྒྱུད་དེ་སྣ་དཀར་རྩེ་ནས་ཇ་མང་པོ་ཕུལ་བྱུང་བས། དྲུང་དུ་
འཁོད་པ་ཐམས་ཅད་མངོན་པར་མཁྱེན་པ་མངའ་བར་ཡིད་ཆེས། སྐབས་དེར་སྒྲུབ་པ
བ་ལེགས་པ་རྒྱ་མཚོས་གསོལ་བ་བཏབ་པའི་ངོར་ཞེན་བསྐུལ་སྙིང་རྩ་མ་མགུར་དུ་
བཞེངས་པ་ནི།
ན་མཐི་མན་གུ་ར་ཝེ། དཔལ་ལྡན་རིགས་རྣམས་ཀུན་གྱི་འཁོར་ལོས་བསྒྱུར། །
རྒྱལ་བས་མ་ལུས་གཅིག་ཏུ་བསྡུས་པའི་དངོས། །སྲིད་དང་ཞི་བའི་ཕན་བདེ་ཀུན་སྩོལ་
པ༑ །མཉམ་མེད་དྲིན་ཅན་རྗེ་ལ་སྐྱབས་སུ་མཆི། །ལེགས་པར་སོམས་དང་སྐལ་ལྡན་
རིགས་ཀྱི་བུ། །རྙེད་དཀའ་འཇིག་སླའི་དལ་འབྱོར་ལོང་མེད་འདི། །ཡེངས་མ་ལམ་ལ་
ཟད་པ་མ་ཚོར་བར། །ཚེ་འདིའི་འདུན་ཤོམས་བགྱིད་པར་ཁྱོད་ཁོམ་མམ། །འདི་
ཆ་བའི་རྩ་བ་བདེ་འདོད་ཅིང་
། །སྡུག་བསྔལ་མི་འདོད་ཉིད་ལ་ཐུག་གྱུར་ན། །ཕན་
བདེའི་རྩ་བ་དམ་ཆོས་མི་སྒྲུབ་པར། །འཇིག་རྟེན་གཡེང་བས་འདྲིད་པར་ཁྱོད་ཁོམ་
མམ༑ །རྒྱལ་བའི་བསྟན་དང་མཇལ་བ་བརྒྱ་ལམ་ཙམ། །རྡོ་རྗེའི་ཐེག་པ་དེས་ཀྱང་རྙེད་
དཀའ་ན། །དོན་ཆེན་གཏན་གྱི་མདུན་མ་མི་སྒྲུབ་པར། །གཏན་ཕུང་ལས་ངན་སོག་
པར་ཁྱོད་ཁོམ་མམ། །མ་རིག་ལས་ཀྱི་སྒྱུ་མ་སྲིད་པ་འདིར། །ཚངས་དང་བརྒྱ་བྱིན་བདེ་
བའང་མི་རྟག་ན། །གཏན་བདེའི་གོ་འཕང་ཐར་པ་མི་སྒྲུབ་པར། །འཁོར་བའི་བདེ་ལ་
སྲེད་པར་ཁྱོད་ཁོམ་མམ། །ཚེ་འདིའི་སྣང་བ་རྨི་ལམ་ཐུན་གཅིག་ལ། །ཡུན་དུ་འགྲོགས་
པའི་ཕུང་པོའང་འདོར་དགོས་ན། །རྙེད་བཀུར་འདུ་འཛི་སྒྲུབ་པའི་ཁོལ་པོ་ཡིས། །
རང་ལ་རང་བསླས་བྱ་བར་ཁྱོད་ཁོམ་མམ། །དོན་གཉིས་མཐར་ཕྱིན་དམ་པ་ཇི་སྙེད་པ། །
227



ལོ་པཎ་གྱི་རྣམ་ཐར་ཕྱོགས་བསྒྲིགས།
འདོད་པ་སྤངས་པས་ཐར་པར་གཤེགས་ལགས་ན། །ཆོས་བརྒྱུད་ཆང་གིས་བཟི་བའི་
ཅོལ་ཆུང་པོ། །ད་དུང་འདོད་ལ་འཁེལ་བར་ཁྱོད་ཁོམ་མམ། །སེམས་ཅན་རེ་རེས་རང་
གི་མ་བྱས་པའི། །ཐུག་མཐའ་རྒྱལ་བས་བགྲང་བར་མི་སྤྱོད་ན། །སྡུག་ཐག་ཆད་པའི་མ་
རྣམས་མི་སེམས་པར། །རང་ཉིད་བཞི(ཞི)བདེ་གཉེར་བར་ཁྱོད་ཁོམ་མམ། །ཐུབ་
པ་རྣམས་ཀྱི་དོན་གཉིས་འབྲས་བུའི་སྐུ། །བསོད་ནམས་ཡེ་ཤེས་ཚོགས་པས་ལེགས་
འཁྲུངས་ན། །རིས་མེད་ཚོགས་གཉིས་སྒྲུབ་ལ་མི་གཞོལ་བར། །ཕྱོགས་རེའི་སྤྱོད་པས་
བྲེལ་བར་ཁྱོད་ཁོམ་མམ། །ཇི་ལྟ་ཇི་སྙེད་མཁྱེན་པའི་སྤྱན་ཡངས་པ། །ཐོས་དོན་
བསམས་ཤིང་བསྒོམ་པ་ལས་ཡིན་ན། །ཐོས་བསམ་སྒོམ་གསུམ་ཕྱོགས་རེར་འཆེལ་
བ་ཡིས། །མུན་སྤྲུལ་ལམ་ལ་ཆ་བར་ཁྱོད་ཁོམ་མམ། །མ་རྣམས་དོན་དུ་ཐམས་ཅད་
མཁྱེན་འདོད་པས། །ཐོག་མར་རང་ཉིད་སྨིན་པ་གཞན་གྱི་དོན། །དེ་ཕྱིར་སྒྲུབ་པ་སྙིང་
པོར་མི་བྱེད་པར། །སྨྲ་མཁས་ནེ་ཙོའི་སྟོན་པར་ཁྱོད་ཁོམ་མམ། །རྟོན་པ་བཞི་དང་ལྡན་
པའི་དམ་པའི་ཆོས། །སྨྲ་པོ་དེ་ཡང་སངས་རྒྱས་དངོས་ཡིན་ན། །བློ་ཆུང་ཕྱོགས་རིས་
འབྱེད་པའི་བླུན་རྟགས་ཀྱིས། །ངན་འགྲོའི་གཡང་ལ་མཆོང་བར་ཁྱོད་ཁོམ་མམ། །སྣ་
ཚོགས་ཐེག་པ་ཀུན་གྱི་ངེས་པའི་དོན། །རྡོ་རྗེའི་ཐེག་པར་བགྲོད་པ་གཅིག་ལགས་ན། །
བསྟན་པའི་སྙིང་པོ་གཅིག་ཏུ་མི་བསྡུ་བར། །སྲང་ཁའི་ཁྱི་ཡན་བགྱིད་པར་ཁྱོད་ཁོམ་
མམ་ །དབང་གིས་སྨིན་ཅིང་དམ་ཚིག་སྡོམ་ལྡན་པའི། །རྟེན་ལ་རིམ་གཉིས་བསྒོམ་
པར་རབ་བསྔགས་ན། །མ་སྨིན་ཉམས་དང་འཆལ་བའི་སྤྱོད་ཚུལ་གྱིས། །སྨན་མཆོག་
དུག་དུཏུ)བསྲེལ་བར་ཁྱོད་ཁོམ་མམ། །རང་སེམས་དག་པ་སྐུ་བཞིའི་རང་བཞིན་དེ། །
བླ་མའི་ཞལ་གྱི་བདུད་རྩིས་ངོ་སྤྲད་ན། །སྨིན་གྲོལ་ལམ་གྱི་ངེས་ཤེས་མི་བརྟན་པར། །
ད་དུང་འཁྲུལ་པས་གཡེང་བར་ཁྱོད་ཁོམ་མམ། །སྣང་སྲིད་གདོད་ནས་ལྷ་སྐུར་དག་
228



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པ་སྟེ། །རང་ངོ་འཕྲོན་ན་མ་དག་ཅི་ལས་སྣང་། །ཞེན་རྟོག་རེ་དོགས་ཕན་གནོད་
འབྲས་བུ་ཅན། །བྱིས་པའི་ལམ་གྱིས་དལ་བར་ཁྱོད་ཁོམ་མམ། །སེམས་ཉིད་རང་སོར་
བཞག་ན་རང་གིས་རིག །རྩ་རླུང་གནས་སུ་བཅིངས་ན་རང་སྣང་འཆར། །བཅོས་མིན་
གུ་ཡངས་རྒྱལ་ཁམས་མི་སྙེག་པར། །སྡུག་བཙིར་འཆིང་བས་མནར་བར་ཁྱོད་ཁོམ་
མམ༑ །གང་ཤར་གཉུག་མའི་རང་ཞལ་ཡིན་པ་ལ། །བསལ་བཞག་མཚན་མ་བཤིག་
ན་རང་སར་གྲོལ། །བཟུང(གཟུང)འཛིན་རོ་གཅིག་རང་ངོ་མི་བལྟ་བར། །གཉིས་
སྣང་སྒྱུ་མས་འཁྲུལ་བར་ཁྱོད་ཁོམ་མམ། །བྱེད་བཅིངས་མི་གཡོ་གསུམ་ལྡན་རྣལ་
འབྱོར་གྱིས། །རླུང་བཅུ་དབུ་མར་རེངས་པའི་འོད་གསལ་གཟུགས། །མཛེས་མ་དེ་ལ་
ཐབས་ལྔས་མི་འཁྱུད་པར། །ཐ་མལ་ཡུལ་ལྔས་བསླུ་བར་ཁྱོད་ཁོམ་མམ
། །རྡོ་རྗེའི་བཟླས་
པ་བུམ་ཅན་སྦྱོར་བ་ཡིས། །རོ་རྐྱང་དྷུ་ཏིར་འགོག་ལས་སྲོག་ཐུར་གྱི། །གཡོ་བ་ཐིག་
ལེ་དྲུག་ལ་མི་འཆིང་བར། །ཉོན་མོངས་བདུད་ཀྱིས་དབང་གྱུར་ཁྱོད་ཁོམ་མམ། །ཕྱག་
རྒྱ་གསུམ་གྱི་སྦྱོར་བས་ལེགས་སྦྱར་བའི། །གཏུམ་མོའི་སྣང་བ་འདོད་པའི་ལྷར་འཆར་
བས༑ །བཅུ་དྲུག་འགྱུར་བདེའི་འཕོ་བ་མི་འགོག་པར། །སྲིད་རྩའི་ཉེས་པས་འཆིང་
བར་ཁྱོད་ཁོམ་མམ། །ཐིག་ལེ་ཆེན་པོར་ཆོས་ཀུན་རོ་གཅིག་ཅིང་། །དམ་ཚིག་ཆེན་
པོར་བསྲུང་སྡོམ་ཀུན་དག་ནས། །སྒྱུ་འཕྲུལ་ཆེན་པོའི་འདོད་ལྷ་མི་བསྙེན་པར། །
འཁོར་བའི་བྲན་ཁོལ་བྱེད་པར་ཁྱོད་ཁོམ་མམ། །དཔལ་ལྡན་བླ་མའི་རྣམ་ཐར་ལེགས་
འཁྱོངས་ཤིང་
། །རྒྱལ་བ་སྲས་དང་བཅས་པ་རབ་དགྱེས་ལ། །རང་འཚེངས་གཞན་ཡང་
འཚེངས་པ་མི་བགྱིད་པར། །གྱི་ནར་ཐུར་དུ་ལྟུང་བ་ཁྱོད་ཁོམ་མམ། །བཟང་པོའི་
བསྐལ་པར་རྒྱལ་སྲས་སྤྱོད་པའི་ཚུལ། །ཡུན་རིངས་དུས་སུ་རྒྱ་ཆེར་སྤྱད་པ་བས། །སྙིགས་
དུས་ཉིན་གཅིག་སྤྱད་པ་དོན་ཆེ་ན། །མི་ཚེ་སྟོང་ཟད་བྱེད་པར་ཁྱོད་ཁོམ་མམ། །འཁོར་
229



ལོ་པཎ་གྱི་རྣམ་ཐར་ཕྱོགས་བསྒྲིགས།
བ་ཁྱོད་ཀྱི་མནར་ཡུན་དེ་ཙམ་ཡིན། །སྙིང་རུལ་བདག་ནི་ད་ནི་ག་ཤེད་འགྲོ། །སྙམ་
དུ་རང་ལ་སྙིང་ནས་མི་སྐུལ་བར། །ངང་རིངས་སྡུག་ཡུན་བསྲིང་བར་ཁྱོད་ཁོམ་མམ།
།
ཚུལ་འདི་དང་སྤྲོའི་དབེན་གནས་ཆོས་ཀྱི་གཞི། །ལྷུན་གྲུབ་སྒང་ཞེས་བྱ་བའི་བས་
མཐའ་རུ། །རྒྱལ་ཁམས་སྤྲང་པོས་རྒྱ་མཚོའི་སྡེ་ཞེས་པས། །གཙོ་བོར་རང་ལ་བསྐུལ་
ཕྱིར་སྨྲས་པ་སྟེ། །ཆོས་བཞིན་སྤྱོད་པའི་གྲོགས་ཀྱིས་བསྐུལ་བ་ལའང་
། །ཕན་ནམ་སྙམ་
ནས་ཐུན་མཚམས་གཅིག་ལ་བྲིས། །ཐར་འདོད་ཡོངས་ལའང་ཞེན(གཞེན)བསྐུལ་དམ་
པ་ཡིན། །དགེ་བས་རང་གི་སྙིང་པོ་མངོན་འགྱུར་ཤོག །
སྒྲུབ་པ་བ་ལེགས་པ་རྒྱ་མཚོས་རྒྱུན་འཁྱེར་གྱི་ཉམས་ལེན་མཐིལ་བྱེད་པའི་ཞལ་
གདམས་ཅིག(ཤིག)དགོས་ཤེས(ཞེས)བསྐུལ་བས་རྐྱེན་བྱས་ནས། གཙོ་བོར་རང་ཉིད་
ལ་བསྐུལ་ཞིང་གཞན་དག་ལ་ཡང་ཕན་པའི་ཆེད་དུ་གོ་སླ་བའི་ཚིགས་སུ་བཅད་པས་
སྤེལ་བ་ཤུ་བྷམསྡུ་སརྦ་ཛ་ག་ཏཾ། །ཞེས་པའོ། །
དེ་དག་གི་ཚེ་ཡུལ་དེ་སྐོར་གྱི་བླ་མ་ཕལ་མོ་ཆེ་ཞབས་དྲུང་དུ་བསྙེགས་ཏེ་ཆོས་
ཀྱི་འབྲེལ་བ་ཞུ་ཞིང་
། སྔར་ལྷོ་ཤར་ནས་འདེགས་དུས་བཀའ་གནང་བ་བཞིན། དཔོན་
སློབ་རྣམས་ཀྱི་གསོལ་ཆས་ལ་སོགས་པ་གཞན་ནས་ལྟོས་མི་དགོས་པའི་འབུལ་ནོད་
བྱུང་༑ གུ་རུ་ལྷ་ཁང་དུའང་སྐོར་ཅིག(ཞིག)ཐེགས་ཏེ་སྟེང་ཤོད་ཀྱི་རྟེན་མཇལ་དང་
ཤོག་སེར་རྣམས་ལ་གཟིགས་པ་སྩལ(བསྩལ)
། ཆོས་དབང་གི་སྐུ་ལ་གུས་པ་དང་བཀུར་
སྟིའི་རྣམ་པ་མང་པོ་མཛད། སྤྱིར་ལྷོ་རྒྱུད་པ་ཐམས་ཅད་ཀྱིས་གུས་པར་བཏུད་པའི་
དུས་དེར། བླ་མ་རྫ་སྣ་བས། ཆོས་རྗེ་རིན་པོ་ཆེ་སྨན་ཐང་དུ་ཕེབས་ནས་དུས་འཁོར་
གྱི་དབང་མོ་ཆེ་ཡིན་གསུངས་ལས་དབང་གང་མཛད་པ་ཅིག(ཞིག)མཛོད་དང་
།
ངས་སྣམ་བུ་སྟོང་ཕྲག་གཅིག་གི་འབུལ་བ་འོང་བའི་ཁག་འཁུར་ཞུ་བ་ལ། སྣམ་བུ་སྟོང་
230



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལས་འབུམ་ཕྲག་གཅིག་འོང་ཡང་ང་རྙེད་པའི་ཆེད་དུ་དབང་འཚོང་བ་ག་ན་འོང་
གསུང་མ་གནང༌། སྐབས་ཤེད་དུ། བསམ་ཡས་ཀྱི་གཞི་བདག་རྒྱལ་པོ་ཤེལ་ཕྲེང་ཅན།
དང་སྤྲོའི་གཞི་བདག་ཀྱང་ཡིན་འདུག་པ་སྤྱན་སྔར་འོངས་ཏེ། ཉིད་ལྷོར་རྒྱུད་འདིར་
བཞུགས་ན། བདག་གིས་ལྷོ་རྒྱུད་འདི་ཐམས་ཅད་སྦྱིན་བདག་ཏུ་འགྱུར་བ་ཅིག(ཞིག)
བྱེད་ཞུ་བ་ལ། འདི་ངོས་རང་དུ་དེ་ཙམ་བསྡད་ཀྱང་བསྟན་པ་ལ་ཕན་ཆེར་ནུས་པའི་
སྒོ་ཡང་དཀའ་བ་འདྲ། ཅིས་ཀྱང་གྲོགས་བྱེད་ན་ངམས་ཤོད་ཀྱི་རྒྱུད་ལྟ་བུ་བསྟན་པ་
ལ་ཕན་ཐོགས་ས་ཅིག(ཞིག)ཏུ་གྲོགས་བྱེད་དགོས་གསུངས་པས། བཀའ་བཞིན་བགྱིད་
ཅེས་ཁས་བླངས་པ་ཡིན་གསུངས།
དེ་ནས་དགུན་སླེ་ཆུང་དུ་སྐུ་མཚམས་གནང་རྩིས། ཡར་འབྲོག་པ་སྐུ་མཆེད་
ཐུགས་འཁང་རེས་དུ་མ་ཅིག(ཞིག)བྱུང་བ། གཉི་ག་རྡོ་རྗེའི་སློབ་མ་དམ་ཚིག་པ་ཡིན་
པས་ཕན་པ་བྱ་བར་རིགས་དགོངས་ནས་གཉིས་ཐད་དུ་རྟོགས་ལྡན་བསོད་ནམས་
དཔལ་བཟང་གནང་སྟེ་བཀའ་སྩལ་བས། རྗེ་ཉིད་རང་འདིར་ཕེབས་པ་ཅིག(ཞིག)
བྱུང་ན་བཀའ་བཞིན་བསྒྲུབ་པས་ཕེབས་དགོས་ཤེས(ཞེས)ནང་སོ་ཁྲི་དཔོན་པས་ནན་
གྱིས་གསོལ་ཏེ། སྤྱན་འདྲེན་པ་གཏུད(བསྟུད)མར་བྱུང་བ། ནམ་ཟླ་དགུན་གྲང་སྒང་
རང་དུ་སོང་བས་འབྲོག་ལམ་ལ་འོ་བརྒྱལ་བར་འོང་འདུག་ནའང་
། ཁོང་སྐུ་མཆེད་
ཐུགས་ཀྱིས་མ་བཟོད་པར་ཟླ་བ་བཅུ་གཅིག་པའི་ནང་དུ་ཕོམ་རྐྱང་ཐང་ལ་ལམ་
བཏོད་ནས་ཕེབས། ཐུད་ཅེས་བྱ་བའི་སྒྲུབ་གནས་ན་མོན་རྩེ་བའི་སྒྲུབ་པ་བ་མང་པོ་
ཡོད་འདུག་པ་ལ་གསུང་ཆོས་དང་
། ཚོགས་འཁོར་བཟང་པོ་འགྱེད་དང་བཅས་པ་
གནང་། དེ་ནས་སྟག་ལུང་དུ་ནང་སོ་དྲུང་ཆོས་པ་ཡབ་སྲས་ཀྱིས་ཀྱང་ཞབས་ཏོག་གཡོ་
མེད་པ་ཕུལ་ཏེ་སྣ་དཀར་རྩེར་ཕེབས། རྐྱེན་དུ་འཕྲོད་པའི་བཀའ་ལུང་སྩལ་བས། སྐུ་
231



ལོ་པཎ་གྱི་རྣམ་ཐར་ཕྱོགས་བསྒྲིགས།
མཆེད་འགལ་ཚབས་ཅན་དུ་འགྱུར་བའི་སྒོ་རེ་ཤིག(ཞིག)སྡོམ་ཐུབ། རྗེས་སུའང་
། དེ་
རེས་མ་ཕྱིན་ན་དེའི་དུས་རང་དུས་གཟིངས(ཟིང་)དེ་ལངས་འོངས་བ་འདུག་གསུང་
།
དེར་རྡོ་རྗེ་ཕག་མོ་པཎ་ཆེན་ལུགས་ཀྱི་ཚེས་བཅུའི་ཆོ་ག་དང་། མི་གཡོ་བླ་མེད་ཀྱི་
སྦྱིན་བསྲེག་ཚོགས་འཁོར་དང་བཅས་པའི་རྩོམ་པ་གནང་ཞིང་
། ས་སྡེ་ལ་གཟིགས་རྟོག་
དང་ཟིན་བྲིས་ཀྱང་མཛད།
དེ་ནས་མངོན་དགར་སྐུ་མཚམས་གནང་སྟེ་དོན་དུ་གཉེར་བ་འགའ་ཞིག་ལ་བློ་
སྦྱོང་དོན་བདུན་མའི་འཁྲིད་སྩལ(བསྩལ)། སླར་སྣ་དཀར་རྩེར་ཕེབས་ཏེ། ནང་སོ་ཁྲི་
དཔོན་པ་དང་
། ཆོས་རྗེ་ཁ་བ་ཀླུང་པ་ལ་རྣལ་འབྱོར་ཡན་ལག་དྲུག་གནང་བར་
བརྩམས་པ་ན། དགེ་བཤེས་བྱམས་པ་ཀུན་དགའ་ལའང་ངེས་དོན་གྱི་དགེ་སྦྱོར་ལ་
བརྟེན་པའི་སེམས་ལ་གཏད་སོ་ཅུང་ཟད་རེ་ཐོག་མར་གལ་ཆེ་བ་ཡིན། དེ་ནས་བློ་ནུས་
དང་དཔེས་པའི་རང་གཞན་གྱི་དོན་ཅི་གྲུབ(འགྲུབ)ཀྱང་བལྟ་བ་ཡིན་མོད། དེས་ན་ད་
ལན་ཁྲིད་ཅིག་ཉོན་གསུང་
། བརྡ་མ་མཇལ་བའི་བྱིས་པ་མ་མས་རིག་པའི་གནས་ལ་
སྦྱོར་བ་ལྟར་བཀའ་དྲིན་ཚད་མེད་པས་རྗེས་སུ་བཟུང་བ་ཡིན་ཟེར། དེའི་རྗེས་སུ་མངོན་
དགའ་ནས་ཀྱི་སློབ་དཔོན་དཔལ་བློ་དང་། བླ་མ་ཆོས་ལེགས་སོགས་འགའ་ཤས་ལ་
སྦྱོར་དྲུག་གི་ཁྲིད་དང༌། བསམ་སྡིངས་སྒྲུབ་སྡེ་བ་རྣམས་ལའང་སྲོག་རྩོལ་རྒྱས་པ་སྩལ་
(བསྩལ)ཞིང་། ཐམས་ཅད་ལ་ངེད་ཀྱང་ཡུལ་དུས་ཀྱི་ངེས་པས་ཡང་ཡང་རང་སླེབ་
པའང་དཀའ། ད་ལན་ཆོས་གང་འདོད་སྦྱིན་དགོས་གསུངས་ནས་ཐམས་ཅད་ལ་
ཡིད་ཚིམ་པ་རྩལ(བསྩལ)།
སྐབས་དེར་ཞི་ཁྲོའི་ཕྲིན་གཞུང་རྡོ་རྗེ་སེམས་དཔའི་ཞལ་ལུང་གི་ཐུགས་རྩོམ་
གནང་སྟེ་གྲུབ་འཕྲལ་དུ་ནང་སོ་རྣམ་པ། གཉན་སྒྲུབ་ཁང་པ་སོགས་སྔགས་པ་མང་པོ་
232



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དང་བཅས་པ་ལ་ཞི་ཁྲོའི་བཀའ་དང་། དེའི་རྗེས་སུ་ཕུར་པ་སྤུ་གྲིའི་བཀའ་ཡང་སྩལ་
(བསྩལ)། མངོན་དགའ་བའི་དཀའ་བཅུ་བ་ཆོས་ལེགས་པ་གཉིས་ཀྱི་ངོར་སྦྱོར་དྲུག་
གི་མདོ་སྦྱར་བཀོད། དུས་དེ་རྣམས་སུ་པཎ་ཆེན་རིན་པོ་ཆེ་ཞིང་གཞན་དུ་དགོངས་
པ་ཐུགས་དམ་གྱི་ངེས་པ་ལས་མཁྱེན་ཚོད་དུ་གདའ་བས། དབུ་སྔས་མགོར་བྱང་ཆེན་
མཆོད་རྟེན་སྟོན་པ་དང་བྱམས་པའི་སྐུ་རྣམས་སྤྱན་དྲངས་ནས་མཆོད་པའི་ལས་རྒྱུ་
ཆེར་གནང་གི་འདུག་པ་ལས་ཟླ་ཤས་ཙམ་འདས་པ་ན། རྗེ་པཎ་ཆེན་གྱི་སྐུ་མདུན་དུ་
བལ་པོར་བསྙེགས་ཏེ་ཕྱིན་པའི་འཕགས་པ་བསྟན་འཕེལ་བ་གཉིས་ལ་ཏེ་མལ་བ་གཙོ་
བོ་དཔོན་ཕྱུག་གིས། བོད་ཀྱི་ཞལ་སློབ་དྲག་པ་རྣམས་ལ་རྟེན་སྐལ་གྱི་གདུང་རུས་
མཚོན་པ་བསྐུར་འདུག་པའི་ཆ་ཤས་སྤྱན་དྲངས་བྱུང་བ་ལ། དེ་མ་ཐག་བཞུགས་སྟན་
ལས་བཞེངས་ཏེ་འདུག་པའི་རྒྱུན་བཟང་པོ་སྦྱར། མི་ཕྱེད་པའི་གདུང་ཤུགས་ཀྱིས་སྐུ་
ལུས་སར་ཕབ་པའི་ཕྱག་ལན་མང་དུ་མཛད་ཅིང་། སྐུ་གདུང་དེ་རིང་གི་ཐུགས་ཀར་
བཅངས་ནས་ཡུན་ཇི་ཞིག་མཉམ་བཞག་གི་ངང་དུ་བཞུགས་པ་གནང་འདུག་ཅིང་།
གདུང་འདི་ལ་བྱིན་རླབས་ཀྱི་མཚན་མ་ཅིག(ཞིག)མ་བྱུང་བར་ཞལ་མི་འབྱེད་པར་
གསོལ་བ་འདེབས་དགོས་དགོངས་པ་ན། ལོ་གསུམ་ན་བྱིན་རླབས་ཀྱི་མཚན་མ་ཅིག
(ཞིག)རྟེན་གཞན་དག་ལ་འོང་བའི་མཚན་མ་བྱུང་གསུངས་ནས་རྒྱུ་མ་ཉམས་པར་
བཞུགས་སུ་གསོལ། དགོངས་པ་བསྐང་བའི་མཆོད་སྤྲིན་བཟང་ཞིང་གཡོ་མེད་པ་ཇི་
སྙེད་པ་ཉིད་ཀྱིས་མཛད་པ་དང་
། གཞན་བགྱིད་དུ་སྩལ་བ་ལ་སོགས་པ་གནང་། ཁྱད་
པར་རས་ལ་བསྒྲུབས་པའི་ཆོས་ཤམ་ཅིག(ཞིག)གིས་གཙོས་པའི་ན་བཟའ་ཕྲུགས་
གཅིག་དང་
། གསོལ་སྤྱད་ཆ་གཅིག་མ་གཏོགས་རང་དབང་པའི་ཡོ་བྱད་གང་ཡོད་དགེ་
འདུན་ལ་བཀྱེ། དེ་དག་གི་སྐབས་སུའང་
། སྤྱིར་མཚན་མ་བཟང་པོ་འབའ་ཞིག་བྱུང་
233



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་ཞིང་། ནུབ་གཅིག་མནལ་ལམ་དུ་ལུང་པ་ཁ་ཤར་བསྟན་སྤང་གཤོང་བདེ་མོ་
མཐའ་ནགས་ཀྱིས་བསྐོར་བའི་དབུས་ཀྱི་ཁང་པ་ཞིག་ན། རྗེ་པཎ་ཆེན་དེ་ཉིད་པཎྜི་ཏའི་
ཆ་བྱད་དུ་བཞུགས་པ་དང་མཇལ། ཕྱག་སོགས་བཀུར་སྟིའི་ཁྱད་པར་མང་པོ་ཕུལ་བ་
ན; རིན་པོ་ཆེའི་སྣོད་ཟས་སྣ་ཚོགས་ཀྱིས་བཀང་བ་ཞིག་འདུག་པ་ཕྱག་ཏུ་བསྣམས་
ནས༑ སཾ་ཀྲྀ་ཏའི་སྐད་དུ། ཁྱོད་ཀྱི་དུས་རྒྱུན་གྱི་ཚོགས་འཁོར་འདི་རྐྱེན་དུ་འཕྲོད་པོ་
རང་བྱུང་བས། དེའི་བརྡ་ལན་ཡིན་གསུངས་ནས། ཕྱག་གི་སྣོད་དེ་གནང་བྱུང་
།
དེ་ནས་ཡང་པཎ་ཆེན་གྱིས་ཕྱག་ཏུ་བུམ་པ་ཆུས་གང་བ་བསྣམས་ནས། དེ་ལས་
བབ་པའི་ཆུས་ས་ལ་རི་མོ་བཅུ་གསུམ་འབྲི་བ་གནང་ནས། འདི་དང་གྲངས་མཚུངས་
ཀྱི་ལོ་ལ་བདག་གི་དགེ་བའི་གཏམ་གྱིས་ཡིད་ངལ་སོས་པ་འབྱུང་གསུང་བ་དང་
། དེའི་
རྗེས་སུ། ངེད་ད་ལྟའི་ལྷའི་གནས་ན་ཡོད་པས་དེའི་གནས་ལུས་ཀྱི་བཀོད་པ་བལྟ་བར་
འདོད་ན་ཁང་པ་འདིའི་རྒྱབ་ངོས་སུ་ཕྱིན་ན་མཐོང་བ་ཡོད་གསུང་པའི་མོད་ལ་སྐུ་དེ་
མི་སྣང་བར་སོང་
། དེ་ནས་ཁང་པའི་ལྟག་ངོས་སུ་ཐེགས་པའི་ཚེ། རིན་པོ་ཆེ་སྣ་ཚོགས་
པས་སྤྲས་པའི་ཡུལ་ལྗོངས་ལྟ་ན་སྡུག་པའི་དབུས་ན་ཤེལ་ལྟར་དངས(དྭངས)ཤིང་ཕྱི་
ནང་དུ་འོད་གསལ་བའི་རས་ཀྱི་གུར་ཁང་ཡིད་འཕྲོག་པའི་ནང་། རིན་པོ་ཆེའི་ཁྲི་བལྟ་
བས་ཆོག་མི་ཤེས་པའི་སྟེང་ན། རྗེ་པཎ་ཆེན་ཉིད་ལྷའི་རྣམ་པའི་ཆ་བྱད་ཅན་རྒྱན་
མཐའ་ཡས་པས་བརྒྱན་པ། འཁོར་ན་ལྷའི་བུ་གཉིས་དང་བཅས་པ་བཞུགས་འདུག་པ་
རྗེ་ཉིད་དང་ཡོལ་བ་ཅིག(ཞིག)གིས་བར་དུ་ཆོད་པར་མཇལ། ལྷ་དེ་ཉིད་རྗེ་པཎ་ཆེན་
དངོས་ཡིན་དགོངས་པའི་ཐུགས་འཁྲུངས་ནས། ཕྱག་མང་དུ་མཛད་པ་ན། ལྷའི་དབང་
པོ་དེ་ཉིད་ཞལ་འཛུམ་འཛུམ་གནང་གི(གིན)འདུག །འདི་ལས་ན་རྗེ་དེ་ཉིད་ཀྱིས་
རྣམ་པ་ཐམས་ཅད་དུ་རྗེས་སུ་འཛིན་པ་གོར་མ་ཆག་ཅིང་། དིང་སང་སྤྲུལ་པའི་སྐུ་
234



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དགའ་ལྡན་ན་བཞུགས་པར་ཚད་མས་གྲུབ་པ་ཡིན་གསུང་ངོ༌། །དེ་དུས་བླ་མ་མཆོད་
རྒྱ་ཆེན་པོ་གནང་དུས། ནུབ་ཕྱོགས་ནས་བྱུང་བའི་འཇའ་ཚོན་ཁ་དོག་སྣ་ལྔའི་འོད་
ཁྱིམ་གྱིས་ནམ་མཁའ་གང་བ་བྱུང་བས། དེར་འཁོར་ཐམས་ཅད་ངེད་རང་རྣམས་ཀྱིས་
མི་མཐོང་བ་མ་གཏོགས། པཎ་ཆེན་རིན་པོ་ཆེ་འཇའ་གུར་གྱི་ནང་ན་བཞུགས་པ་རྗེ་
འདིས་གཟིགས་ཀྱིས་ཡོད་པར་ཐག་ཆོད་སྙམ་དུ་ཡིད་དང་བས་དྲངས་པའི་མིག་ནས་
མཆི་མ་འཁྲུག་ཅིང་བ་སྤུ་ལྡང་བ]ཐམས་ཅད་ལ་བྱུང་ཟེར
།
དེ་ནས་གླང་ལོའི་དཔྱིད་རིམ་གྱིས་བསམ་བདེར་ཕེབས། ནང་སོ་རྣམ་པ་ལ་ཞི་
ཁྲོའི་བཀའ་དང་ཚོགས་བདག་གི་རྗེས་གནང་
། ཐར་པ་གླིང་པ་དཔོན་སློབ་རྣམས་ལ་
པཎ་ཆེན་རྣམ་ཐར་གྱི་ལུང་རྣམས་གནང་
། གཞན་དག་གིས་གསོལ་བ་བཏབ་པའི་ངོར་
ཆོས་རྗེ་ནམ་པའི་བསྟོད་པ་བདུན་པའང་མཛད། རྗེ་འགོས་ཀྱི་དྲུང་དུ་ལོ་དུས་ཀྱི་
འབུལ་སྐྱེལ་གནང་བ་ལ་འབུལ་བ་སྔ་ཕྱི་ཕུལ་བ་ལ་དགྱེས་པ་དང་། ཁྱད་པར་བལ་
པོར་དེ་ཉིད་གཟིགས་པའི་ཚུལ་གྱི་གསུང་མགུར་ལ་ཆེད་དུ་བསྔགས་པའི་བཀའ་ཤོག་
ཀྱང་ཕེབས་ལ། གཞན་ཡང་དུས་ཐམས་ཅད་དུ། ད་ནི་དམ་པ་འདི་ངེད་རང་རྣམས་
ཀྱིས་བློས་གཞལ་བའི་ཡུལ་ལས་འདས། ཁོང་གྲུབ་པ་བརྙེས་འདུག་པ་ཞེས་ཡང་དང་
ཡང་དུ་བསྔགས་པར་མཛད། དེ་ནས་གྲི་གུར་དགོན་གསར་བ་རྣམས་ལ་ཞལ་གཉིས་
མའི བཀའ་དང་། གཞན་མང་དག་ལ་ཞི་ཁྲོའི་བཀའ་ཚེ་རིང་མའི་རྗེས་གནང་དང་
བཅས་པ་སྩལ(བསྩལ)། ནང་སོ་གྲགས་པ་མཐའ་ཡས་པས་གསོལ་བ་བཏབ་པའི་ངོར་
རྩ་ལྟུང་རྣམ་བཤད་ཉུང་བསྡུས་ཐུགས་རྩོམ་གནང་
། དེ་ནས་སླར་ཁྱུང་པོ་རྫོང་དུ་ནང་
སོ་ཨ་མོ་གྷ་བས་སྤྱན་རས་གཟིགས་ཀྱི་གཙུག་ལག་ཁང་བཞེངས་འདུག་པ་ལ་ཕྱག་
ནས་དང་། ལེགས་སྦྱར་གྱི་གསལ་བྱེད་སོ་བཞི་ལ་བརྟེན་པའི་དཀར་ཆག་ཀྱང་གནང་
།
235



ལོ་པཎ་གྱི་རྣམ་ཐར་ཕྱོགས་བསྒྲིགས།
སྐབས་དེར་ཡང་ཡར་འབྲོག་པ་སྐུ་མཆེད་མཐུན་པ་ཅིག(ཞིག)བྱུང་ན་དགོངས། སྒོ་
མཐའ་དག་ནས་བཀའ་སྩལ་སྙིང་ལ་འབབ་པ་དང༌། ཁྱད་པར་ནང་སོ་ཨ་མོ་གྷ་པ་
དཔོན་བློན་ལ་མ་འོངས་པ་མངོན་སུམ་དུ་དགོངས་པའི་བཀའ་གནང་ཞིང་
། ས་
ཕྱོགས་དེར་དུས་བདེ་དོག་ཅི་རིགས་འོང་བར་དགོངས་ནས་ཕྱག་དཔེ་སོགས་ཕྱོགས་
གཞན་དུ་སྤྱན་འདྲེན་པའང་གནང་ངོ༌
། །
དེ་ནས་རྗེ་བྱམས་པ་གླིང་པ་ཆེན་པོའི་ཞལ་སྔ་ནས་དང་སྔར་ཆོས་འབྲེལ་མི་
བཞུགས་ནའང་། རྔོག་ཆོས་ཀྱི་གདན་བཞིའི་མན་ངག་སྐོར་སོགས་འདོད་ཆོས་འགའ་
ཡར་ཞུ་བ་དང༌། སྔར་ནས་ཐུགས་འདྲིས་ཤིང་དགྱེས་པས་ཕྱག་འབུལ་བགྱིས་ནས།
དབུས་ཕྱོགས་ཀྱང་ཟོ(སོ)མི་བསོད་པར་འདུག་པས། ལྷོ་མོན་གྱི་མཚམས་ལ་ཐུགས་
དམ་ཁོ་ན་གནང་བ་ལ་ཐེགས་པར་དགོངས་ཏེ། ཡར་རྒྱབ་ཏུ་སྐོར་བྱང་གནང་བས་
ཅིས་ཀྱང་ཕེབས་དགོས་པའི་ཞུ་བ་བྱུང་བ་བཞིན། ནང་སོ་ཨ་མོ་གྷ་པ་དང་ལྷན་པར་
དོལ་བཀྲ་ཤིས་རྣམ་རྒྱལ་དུ་ཕེབས། རྗེ་བྱམས་པ་གླིང་པའི་ཞལ་སྔར་མཇལ་མ་ཐག་
ཕྱག་འབུལ་གནང་བ་ན། རྗེ་དེས་ཀྱང་བཞེངས་ཏེ་ཕྱག་ལན་གནང་ཡང་ཅིས་ཀྱང་
མི་གནང་བ་ཞུ་ཞེས་ནན་གྱིས་གསོལ་ཏེ་ལན་མ་བཞེས།
དེ་ནས་ཡོན་མཆོད་ལྷན་པར་ལྷུན་གྲུབ་གླིང་དུ་ཕེབས་ཏེ། ཐོག་མར་བེང་
རྟག(སྟག)ཞོན། གནོད་སྦྱིན་རྣམས་ཀྱི་རྗེས་གནང་ནས་བརྩམས་ཏེ། དྲིལ་བུ་ལུས་
དཀྱིལ་དང་། ཕྱག་རྡོར་དབང་བསྐུར་གྱི་བཀའ། གདན་བཞིའི་མན་ངག་སྐོར་སོགས་
གསན་བཞིན་དུ་སླར་རིམ་གྱིས་བཀྲ་ཤིས་རྣམ་རྒྱལ་དུ་ཕེབས་ཏེ་ཆོས་འཕྲོ་རྣམས་
གསན། དེར་ཡར་རྒྱབ་ནང་སོ་དཔོན་ཆེན་རིན་ཆེན་བཟང་པོ་ཡབ་ཡུམ་སྲས་བཅས་
རྣམས་སྔར་ཆོས་འབྲེལ་དང་ཆོས་གསན་བཞེད་མེད་ཀྱང་
། རྗེ་ཉིད་ཀྱི་སྐུའི་རྒྱལ་
236



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཚན་མཐོང་ཞིང་དངོས་གྲུབ་བརྙེས་པའི་རྡོ་རྗེའི་སློབ་དཔོན་མཆོག་གི་རྣམ་པར་
ཐར་པ་རྒྱ་མཚོ་ལ་རང་དབང་མེད་པའི་དད་མོས་འཁྲུངས་པ་དང་
། རྗེ་བྱམས་པ་གླིང་
པའི་ཞལ་སྔ་ནས་དོན་མཐུན་དུ་བསྔགས་པ་བརྗོད་དེ་བཀའ་ལུང་གནང་བ་ལ་བརྟེན་
ནས༑ ཐོག་མར་ཚེ་དཔག་མེད་ལྷ་དགུའི་དཀྱིལ་འཁོར་དུ་བཅུག་ཅིང་སྨིན་པར་མཛད་
དེ༔ སླར་ཡང་གདམས་པ་དང་རྗེས་སུ་བསྟན་པ་ཡང་མང་དུ་སྩལ(བསྩལ)།
དེ་ནས་ལྷོ་བྲག་ཕྱོགས་ལ་ཐེགས་བཞེད་ནའང་
། དགུན་ཅིས་ཀྱང་བཞུགས་
དགོས་པའི་ཞུ་བ་ཕུལ་བ་བཞིན་ཞལ་གྱིས་མཆེས(འཆེས)ཏེ། འཚལ་མིན་གྱི་བསམ་
གཏན་སྒང་དུ་སྐུ་མཚམས་གནང༌
། དེའི་རྗེས་སུ་ཆེན་པོ་དཔལ་འབྱོར་རྒྱ་མཚོ་བའང་
ཕེབས། རྗེ་བྱམས་པ་གླིང་པའི་དྲུང་དུ་དཔོན་སློབ་ལྷན་པར་སྔགས་འདུལ་སོགས་
གསན། ཆེན་པོ་བའི་དྲུང་གིས་ཡར་ཀླུངས་ཀྱི་ས་ཆ་རྣམས་ལ་འོད་ཤོར་བྱུང་དོགས་
པའི་ཐུགས་འཚབ་གནང་བ་ན། དམ་པ་འདིས། ཉིད་ཙམ་གྱི་བསྟན་འཛིན་ཆེན་པོ་
ཞིང་ཆུང་གཅིག་གཉིས་ཀྱི་ཆེད་དུ་འདི་ཙམ་གྱི་ཐུགས་ལ་ཚེར་མ་འོང་བ། བསྟན
པའང་གནོད་པར་འདུག །ངས་བསོད་སྙོམས་བྱས་ལ་རྩེས་ཐང་དུ་བཞུགས་པའི་ཞབས་
ཏོག་གི་ཆ་གང་འོང་དེ་བདག་གིས་འབུལ། འདི་སྐོར་ཀྱི་ཟོ་བསོད་ས་ཞིག་ཏུ་བཞུགས་
པ་གནང་བ་འཐད་ཅེས་ཞུས་ནའང་དགོངས་རིགས་ཀྱིས་མི་བཞེད་པར་འདུག་
གསུང་། སྐབས་དེར་ནང་སོ་རྣམ་པས་དམ་པ་འདི་ལ་འཚལ་མིན་གྱི་དགོན་པ་
འབུལ། བདག་གིར་བཞེས་དགོས་ཤེས(ཞེས)ནན་གྱིས་ཞུས་ནའང་
། བདག་ཕ་གཞིས་
མ་བཟུང་བར་བསྐྱུར་བའི་རྗེས་ནས། དགོན་པ་བདག་ཏུ་ཟུང་གསུང་བ་མང་དུ་བྱུང་
ནའང་། ཁང་པ་ལྕམ་གང་ཡང་བདག་འཛིན་མི་བྱེད་པ་ཞེ་དམ་ཡིན་གསུང་བ་སྩལ་
(བསྩལ)ཏེ་མ་བཞེས། དགོན་པ་མི་བཞེད་ནའང་ངེད་ཚོའི་ས་ཆར་བཞུགས་པ་ཅིག
237



ལོ་པཎ་གྱི་རྣམ་ཐར་ཕྱོགས་བསྒྲིགས།
(ཞིག)དགོས། བཞུགས་གནས་ཞབས་ཏོག་སོགས་དགོངས་པ་ཁོ་ན་དང་སྦྱར་བའི་
བཀའ་སྩལ་གང་ཕེབས་སྒྲུབ་ཅེས་ནན་གྱིས་གསོལ་བ་བཏབ་པས། རྐྱེན་གློ་རྡེག་གི་མི་
འགྲོ་ཐབས་མེད་བྱུང་ན་མ་གཏོགས། ཆོས་གང་འཕེལ་བྱེད་པ་ལས་གཞན་པའི་སྤྲོས་
པ་མེད་པས་དེ་བཞིན་བགྱིད་ཅེས་ཞལ་གྱིས་མཆེས(འཆེས)། དེ་རེས་ནང་སོ་མ་ཆེ་བ་
ཤིན་ཏུ་བསྙེལ་བ་ལ་བཀའ་རྗེས་གནང་དང་ཐུགས་དམ་གྱི་སྐྱབས་ཁོ་ནས་བསྙུན་ལས་
གྲོལ་བར་མཛད།
དེ་ནས་བྱ་བའི་གདན་འདྲེན་ཀྱང་སྔ་མོ་ནས་ཡོད་པ་དང་
། ཙ་རི་ལ་ཐེགས་
པར་བཞེད་པས་སྟག་ལོའི་དབྱར་ཐེགས་པར་ཆས་པ་ན། རྗེ་བྱམས་པ་གླིང་པའི་ཞལ་
སྔ་ནས། སྦྱིན་བདག་འདི་རྣམས་ངེད་རང་ལ་བློ་གཏད་པ་ཡིན་པས་དགེ་རྩ་སྟོབས་ཆེ་
བ་གཅིག་ལ་སྦྱོར་ཐུབ་ན་བསམ་པ། ངེད་ཀྱི་ཤེས་འདོད་མཆོད་རྟེན་བཀྲ་ཤིས་སྒོ་མང་
གྲྭ་ཐང་གི་འདི་ཙམ་ཞིག་དང་
། བྱམས་པའི་སྐུ་ཇོ་ཚད་ཅིག་གྲུབ་ན་བསམ་ཡོད་ན། རྗེ་
ཉིད་སྐུ་བསོད་དང་གསུང་ནུས་ཆེ་བས་སྦྱིན་བདག་རྣམས་ལ་བཀའ་བགྲོས་དང་
གྲོགས་དན་མཛད་དགོས་གསུང་བ་ཕེབས་པ་བཞིན། སྦྱིན་བདག་རྣམ་པ་ལ་བཀའ་
ལུང་གནང་སྟེ། བཞེད་པ་འདི་བསྒྲུབས་ཆོག་པ་སྐུ་བསོད་ཆེ་བ་ཡིན་པས་ཐུགས་རྩོལ་
གནང་རིགས་པ་ཡིན་གསུང་བ་སོགས་ཐབས་ལ་མཁས་པས་བསྐུལ་བས། རྗེ་ཉིད་ཀྱིས་
བཀའ་བཀོད་དང་ཐུགས་འཁུར་བཞེས་པ་ཅིག(ཞིག)བྱུང་ན་དཔོན་སློབ་གཉིས་ཀྱི་
བཀའ་ལོས་སྒྲུབ་ཅེས་སྤྲོ་བས་ཁས་ལེན་ཕུལ་བས་དགྱེས་པ་བསྐྱེད། དེ་ལྟ་ན་ཤིང་
སོགས་པའི་གྲབས་ཡུལ་འདི་ལྟ་བུ་དགོས་པ་ཚགས་སུ་ཆུག་པ་མཛོད། དགེ་བའི་ལས་
ཆེན་པོ་བར་ཆད་མེད་པར་འགྲུབ་པ་ལ་རིམ་གྲོ་གལ་ཆེ་བས། དག་གིས་ཙ་རིར་རིམ་
གྲོ་དང་སྨོན་ལམ་དོ་གལ་དུ་གྱུར་པ་བཏབ་སྟེ་ལོ་གཅིག་གི་ནང་དུ་འཁོར་བ་ བྱེད་
ང་ང་ལ་
238



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གསུང་བ་སོགས་སྩལ(བསྩལ)ནས་མཆོད་རྟེན་བཞེངས་པའི་དོ་དམ་གནང་བར་ཡང་
ཞལ་གྱིས་མཆེས(འཆེས)ཏེ། བྱམས་པ་གླིང་གི་མཆོད་རྟེན་ཆེན་པོ་བྱམས་ཆེན་དང་
བཅས་པ་བཞེངས་པའི་བཀའ་གྲོས་ཀྱི་ཐོག་མ་གནང་ངོ༌
། །
དེ་ནས་ཡར་འབྲོག་སྣ་དཀར་རྩེ་བ་སྐུ་མཆེད་བར་དུ་འཁོན་ཅུང་ཟད་བྱུང་བ་
བསང་བའི་བཀའ་དྲིན་ཞུ་བའི་སླད་དུ་སྤྱན་འདྲེན་པ་སྔ་མོ་ནས་བྱུང་བ་བཞིན་གྲི་གུ་
ལ་བརྒྱུད་དེ་ལྷོ་བྲག་ཤར་དུ་ཐེགས། སྐུ་མཆེད་བར་དུ་ཆོས་དང་འཇིག་རྟེན་གྱི་ཕན་
གདགས་དོན་ལ་རྟོན་པ་རྩལ(བསྩལ)ཏེ་འཁོན་མེད་པར་མཛད། དེ་རེས་མངའ་རིས་
རྒྱལ་མོའི་སྐུ་སྐྱེ་རྗེ་བཙུན་མར་གྲགས་པའི(པས)ཀྱང་མཇལ་ཞིང་
། རྗེ་འདིའི་སྐུའི་སྤྱོད་
ལམ་དང་། གསུང་མགུར་སོགས་ལ་དགྱེས་པར་བྱེད་ཅིང་གུས་པ་ཕུལ། བཀའ་ལས་
ཀྱང་༑ ཁོང་དང་ཚོགས་གྲལ་གཅིག་བྱུང་བའི་ནུབ་དེ་བུད་མེད་དམར་མོ་མང་པོའི་
དབུས་ན་ཚོགས་འཁོར་བྱེད་པ་ཅིག(ཞིག)བྱུང་སྟེ་རིགས་བཟང་བ་ཅིག(ཞིག)ཅིས་
ཀྱང་ཡིན་པར་འདུག་གསུང་། ནང་སོ་ཁྲི་དཔོན་པས་གསོལ་བ་བཏབ་པས་ཕུར་པ་སྤུ་
གྲིའི་ལས་བྱང་གི་ཐུགས་རྩོམ་གནང༌
། སྐབས་དེར་ཚོགས་ཀྱི་འཁོར་ལོའི་དགའ་སྟོན་
གྱི་གྲལ་དུ་ཆོས་སྐད་མ་ཎི་མ་མགུར་དུ་བཞེངས་ཏེ།། །།
༈ ན་མོ་གུ་ར་ཝེ། དྲིན་ཅན་རྩ་བའི་བླ་མའི་ཐུགས་དགོངས་དང་། །དུས་
གསུམ་སངས་རྒྱས་ཀུན་གྱི་ཡེ་ཤེས་དང་། །རང་རིག་དེ་འགྱུར་མེད་ལ་དབྱེ་བ་མེད་དོ་
ལ་ཟེར་ན། །ཆོས་ཟེར་ར་ལ་མ་ཎི་མཉམ་པ་ཉིད་ཀྱི་ངང་ན། །སྒོམ་ཟེར་ར་ལ་མ་ཎི་མ་
བཅོས་གཉུག་མའི་ངང་ན། །གྲུབ་མཆོག་ཤ་བ་ར་དབང་ཕྱུག་གི་ཐུགས་དགོངས་དང་
། །
དུས༴ རང་༴ ཆོས༴ སྒོམ༴ གྲུབ་མཆོག་ནགས་ཀྱི་རིན་པོ་ཆེའི་ཐུགས༴ དུས༴ རང་་
ཆོས༴ སྒོམ༴ སྐལ་བཟང་རྡོ་རྗེ་སྤུན་ཚོའི་ཐུགས༴ དུས༴ རང་༴ ཆོས༴ སྒོམ་ཟེར་ར་ལ་
239



ལོ་པཎ་གྱི་རྣམ་ཐར་ཕྱོགས་བསྒྲིགས།
མ་ཎི་མ་བཅོས་གཉུག་མའི་ངང་ན། །ཞེས་ལྷོ་ཕྱོགས་ཀྱི་རྒྱུད་སྐལ་བཟང་དགའ་བའི་
ཚལ་དུ་འཁོར་ལོ་འདུ་བའི་དགའ་སྟོན་གྱི་གྲལ་དུ་གླུར་བླངས་པའོ། །ཞེས་སོ། །
དེ་ནས་བསམ་བདེར་ཕེབས། སྐུ་མཚམས་ཀྱི་ངང་ལས་ཕུར་བ་སྤུ་གྲིའི་དཀྱིལ་
ཆོག་ཐུགས་རྩོམ་གནང༌། དེར་རྗེ་བྱམས་པ་གླིང་པ་སྤྱན་དྲངས་ཏེ། ཆོས་ལུང་ཚོགས་
པ་དང་གཡའ་བཟངས་སུ་ཕེབས་དུས། ཚོགས་པས་སེར་ཕྲེང་གི་བསུ་བ་འབུལ་འཇུག་
པ་སོགས་ཀྱི་ཞབས་ཏོག་ཕུལ། བདེ་ཆེན་རལ་གཅིག་དང་གཙུག་ཏོར་རྣམ་རྒྱལ་ལྷ་
མངས་ཀྱི་བཀའ་གསན།
དེ་ནས་ཙ་རི་ལ་མྱུར་དུ་ཐེགས་བཞེད་ནའང་མཚན་མ་འཚུབ་ཙམ་བྱུང་གསུང་
རེ་ཞིག་སྐུ་མཚམས་གནང་སྟེ། སླར་ཐེགས་པར་བརྩམས་པའི་ཉིན་གངས་ཆེན་པོ་ཅིག
(ཞིག)བབ་སྟེ(བབས་ཏེ)། ཞག་གཅིག་ཐེན(འཐེན)པ་གནང་དགོས་བྱུང་བའི་ཚེ།
བཀའ་ལས། གངས་དེ་ཞིང་སྐྱོང་གི་བསུ་བ་ཡིན་འདུག་སྟེ། ཁོང་རང་གི་དགའ་ཚོར་
ཡིན་ཀྱང་ངེད་རང་ལམ་དུ་འགྲོ་བ་ལ་ངན་དུ་འོང་བ་འདུག་གསུང་
།
དེ་ནས་གཡེར་ཕེབས། ཞིང་སྐྱོང་གི་གཏོར་ཆོག་ཀྱང་རྩོམ་པ་གནང་
། དེར་བྱ་
བའི་སྤྱན་འདྲེན་པས་ཀྱང་སླེབ། གཉལ་གྱི་ཁད་ཐང་ནས་བྱ་པ་ནང་སོ་བཀྲ་ཤིས་དར་
རྒྱས་པ་སྐུ་མཆེད་གསུམ་གྱིས་བསུ་བ་ཕུལ་ཏེ། རིམ་གྱིས་ཆོས་རྒྱལ་གླིང་དུ་ཕེབས། ཁྲི་
དཔོན་རྒྱལ་བ་ཡབ་སྲས་རྣམས་ལ་དམ་པའི་ཆོས་ཀྱི་བཀའ་དྲིང་(དྲིན)སྩལ་ཞིང
(བསྩལ་ཅིང་)། མི་ཕྱེད་པའི་གུས་པ་ཐོབ་པར་མཛད། དེ་ནས་ཇོ་བོ་བེ་ག་མཇལ་བའི་
སླད་དུ་ཐེགས་པའི་ལམ་བརྒྱ་འགྲོ་ཞེས་བྱ་བར་ཕེབས་དུས་གངས་ཆེན་པོ་བབས་པས།
ལ་ལམ་ལ་རེ་ཞིག་ཐེགས་མ་ཐུབ་དོགས་ཞབས་འབྲིང་བ་རྣམས་འཇིགས་ཏེ། སྤྱན་
སྔར་གསོལ་བས། གཏོར་མ་ཅིག(ཞིག)ཆོས་གསུང་
། བཀའ་བཞིན་འཚལ་བ་ན།
240



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གཏོར་མ་དེ་གནང་ཚར་མཚམས་སྤྲིན་ཐམས་ཅད་རང་སར་དེངས་ཏེ་སྐར་མ་བཀྲ་
ལམ་མེར་སོང་བྱུང་ཟེར།
དེ་ནས་སླེ་ལ་ལ་ཐེགས་པའི་ཚེ། དྲེའུ་ཁལ་རྣམས་སྔོན་ལ་འགྲོ་ཞིང་ཡོད་པའི་
རྐང་འོག་ནས་ཕ་ཝོང་ཆེན་པོ་ཅིག(ཞིག)འདྲིལ་ཏེ་རྗེ་ཉིད་ཀྱི་དབུའི་སྟེང་ཐད་ལ་
འཕར་བྱུང་བ། ཐུགས་དམ་གྱི་ངང་ལས་ཧཱུྃ་ཞེས་སྒྲ་དྲག་པོར་བརྗོད་པ་གནང་བས།
སྐུ་མདུན་གྱི་བར་སྣང་ལ་ཧཱུཾ་ཡིག་སྔོ་སྐྱ་ཆེན་པོ་ཡུན་རིང་དུ་མིག་སྔར་གསལ་བ་ཅིག་
(ཞིག)བྱུང་གསུང་ཞིང་
། ཕ་ཝོང་དེ་དབུའི་སྟེང་ལ་སོང་དུས་རླུང་གྲང་སིར་བ་
ཅིག(ཞིག)ལ། དེ་ནས་མ་ཚད་དུ་བརྡབས་སོང་བས་དུམ་བུ་གཉིས་སུ་སིལ་གྱིས་ཞིག་
སོང་སྟེ། དཀོན་མཆོག་གིས་བསྐྱབས་ནས་དབུ་ལ་མ་ཕོག་པ་མ་གཏོགས། ཉེན་ཤིན་ཏུ་
ཆེ་བར་བྱུང་གསུང་།
དེ་ནས་ཇོ་བོ་བེ་ག་མཇལ་ཞིང་མཆོད་པའི་ལས་རྒྱ་ཆེན་པོ་མངོན་དུ་མཛད། དེ་
ནས་རིམ་གྱིས་ཙ་རི་གནས་ནང་དུ་ཕེབས་ཏེ་ཐོག་མར་བཀྲ་ཤིས་སྒང་དུ་ཕྱག་ཕབ
།
བཟང་རྣམས་ཀྱིས་བསུ་བའང་ཕུལ། དེ་ནུབ་མཚན་ལྡན་ཀ་པཱ་ལ་སྤྱན་དྲངས་ཏེ་
ཚོགས་ཀྱིས་འཁོར་ལོ་རྒྱ་ཆེན་པོ་གནང་བའི་འདུ་བར་སྐུ་ཉམས་ཆེན་པོ་འཁྲུངས་ཏེ།
སང་སྒྲི་ཏིའི་སྐད་དུ་བརྡ་དོན་མང་པོའི་གསུང་མགུར་དང་
། ཐམས་ཅད་ཀྱིས་ཐུན་
མོང་དུ་གོ་བ་ལ། ང་ཚེ་འདི་ཡིས་སྲིད་པའི་སྐྱེ་རྒྱུན་ཆོད། །རྣམ་སྨིན་གྱི་ཐོད་པ་ད་མི་
འགེབས། །ཤེས(ཞེས)སོགས་གསུང་མགུར་མང་པོ་ཇ་འདེབས་གཉིས་ཙམ་གྱི་བར་དུ་
གནང་ཟེར། སྔར་དེ་དྲུང་དུ་འཁོད་པ་དག་གིས་མདང་མགུར་དུ་བཞེངས་པ་རྣམས་
ཡི་གེར་འཁོད་པ་ཅིགངཞིག)ཞུ་ཞེས་གསོལ་བ་བཏབ་ནའང་
། ཐོད་ཆང་གིས་རྩ་ཁམས་
བྱིན་གྱིས་བརླབས་པའི་རྣལ་འབྱོར་པའི་ངག་ཉམས་ཅལ་ཅོལ་ཐམས་ཅད་ཡི་གེར་
རྗེ་
241



ལོ་པཎ་གྱི་རྣམ་ཐར་ཕྱོགས་བསྒྲིགས།
འབྲི་བ་ག་ན་ལྡང་གསུངས་ནས་མ་གནང་
། སྐབས་དེར་སྔར་ནས་སྒྲུབ་པ་གནང་བའི་
བདུད་རྩི་རིལ་བུ་ལ་ཕབས་བྱས་པའི་སྨན་ལྡག(རཀ)གིས་མཚན་ལྡན་ཐོད་པ་བཀང་
སྟེ་ཐུགས་དམ་གྱི་འཇུག་པ་གཏད་པས། མཚན་གང་དེ་ཉིད་ལ་སྨན་ལྡག(རཀ)ཚེག་
སྒྲ་དང་བཅས་པས་ཐོད་པར་ཞུ་སྟེ་སྨན་གྱི་དྲི་བཟང་པོས་ནང་ཐམས་ཅད་ཁྱབ་པ་
བྱུང་༑ དེ་ལོ་སྟོན་མཆོད་ཀྱི་ཐོག་ཏུ་ཚོགས་འཁོར་བཟང་པོ། མང་ཇ། པང་མོ་བཅུ་
གསུམ་ལ་རས་ཡུག་གི་དར་ལྕོག་རེ། མཛོ་རེ། ཇོ་བཟང་རྣམས་ལ་མཛོ་ལྔ་སོགས་ཀྱི་
གནང་བྱིན་བཟང་པོ། བུར་འགྱེད་ལ་བུར་ལྡེབ་སྟོང་ཕྲག་བཞི་ལྷག་པ་བཅོས་པས་
ཁྱབ(ཁྱེད)ཙམ་བྱུང་འདུག་ཅིང་
། ཇོ་བཟང་སོགས་གནས་དེར་འདུས་པ་ཇི་སྙེད་ལ
སོ་སོའི་འདོད་ཆོས་ཀྱང་མང་དུ་སྩལ(བསྩལ)། རྗེ་འགོས་དང་དམ་པ་འདིས་སྔ་ཕྱིར་
ཕེབས་པས། ངེད་ཙ་རི་བ་རྣམས་ཀྱི་གདུལ་བྱ་དང་
། གནས་ཀྱི་ཕྲིན་ལས་ཀྱི་སྒོ་ཕྱེ་བ་
ལྟ་བུར་སྔར་བས་ཆེས་ལྷག་པར་སོང་བ་ཡིན་ཐམས་ཅད་གུས་པར་བྱེད་དོ། །
དེ་ནས་སླར་མཁའ་འགྲོ་འབུམ་དེའུར་ཕེབས་ཏེ་ཇོ་བཟང་སོགས་སུམ་བརྒྱ་
སྐོར་ལ་ཚོགས་འཁོར་བཟང་པོ་དང༌། སྔར་འདི་བས་བཟང་བའི་མཆོད་བཤོམས་
མཐོང་མ་མྱོང་ཟེར་བའི་མཆོད་བཤོམས་ཁྱད་པར་ཅན་གནང་
། ཟིལ་ཆེན་ཕུག་ཏུ་
ནང་སོ་བྱ་པ་ཡབ་སྲས་རྣམས་ལ་ཕག་མོ་ཞལ་གཉིས་མ་པཎ་ཆེན་ལུགས་ཀྱི་བྱིན་
རླབས་དང་ཁྲིད་རྩལ(བསྩལ)། དེར་བསྟན་པ་སྤྱི་སྒོས་དང་སེམས་ཅན་གྱི་ཕན་བདེ།
ཁྱད་པར་ཙ་རིའི་གནས་ཀྱི་ཕྲིན་ལས་སྤེལ་བའི་རྟེན་འབྲེལ་གྱི་བཅའ་ག་མཚན་ལྡན་
དབུ་ཐོད་ཀྱི་ནང་དུ་ཐོད་རྫས་དང་
། ཕྲིན་ལས་བཞིའི་ཁ་དོག་གི་ན་བཟའ་སྤེལ་ཚིག་
གི་ཁ་ཡིག་འབྱར་བ་དང་བཅས་པ་ལ་རྗེ་ཉིད་ཀྱི་ཕྱག་དམ་འབྱར་བ་སྩལ(བསྩལ)ཏེ་
ཞིང་སྐྱོང་ལ་བཅོལ་གཏད་གནང་
། དེ་རེས་གནས་ནང་དུ་ཟླ་གཉིས་སྐོར་བཞུགས་པ་ལ།
242



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྒོངས་མོ་ཚོགས་གྲལ་ལ་མི་དྲུག་བཅུ་ལས་མི་ཉུང་བ་དང་
། སྔ་དྲོ་ཇོ་བཟང་དྲག་པ་
སོགས་ལ་རེ་མོས་ཀྱིས་ཚ་བཞེས་དང་ཇ་བཅས་པ་གནང་བ་ལ་སུམ་ཅུ་སྐོར་ལས་ཉུང་
བ་མ་བྱུང་ཞིང་
། དམ་པ་འདིའི་མཁྱེན་པ་དང་གྲུབ་པའི་ཆ་བློས་མ་འཁྱུད་པ་ལྟ་ཞོག །
ས་གང་དུ་བཞུགས་ཀྱང་ལྷུན་གྲུབ་ཏུ་བྱུང་བའི་ལོངས་སྤྱོད་ཀྱི་ཁྱད་པར་རང་ཡང་
བློས་མ་འཁྱུད་པས་ཐམས་ཅད་ཀྱི(ཀྱིས)ཡ་མཚན་དུ་འཛིན། དེའི་བླ་མ་འབྲང་རི་བས་
ཀྱང་༑ རྗེ་འདི་དཔལ་སྡོམ་པ་དངོས་སུ་ཡིད་ཆེས་ཏེ་ཚོགས་ཀྱི་འཁོར་ལོ་རྒྱ་ཆེན་པོ་
ཞུས་པའི། གསོལ་བུར་སོགས་བཅུ་གསུམ་ཆ་བརྩེགས་ནས་བདེ་མཆོག་བཅུ་གསུམ་མ་
ལ་ཚོགས་འཁོར་ཞུ་བ་བྱེད་ཟེར་ཞིང་། སྐུ་མདུན་དུ་ཚོགས་ཆས་གསོལ་བར་བསྔོས་
པ་གཅིག་པུས་ཀྱང་སྐུ་མི་མཐོང་བ་ཙམ་དུ་བརྩིགས་ནས་ཞུ་བ་སོགས་ཐམས་ཅད་
ཀྱིས་ཆེ་འབྱོར་ཆུང་འབྱོར་ཞབས་ཏོག་ཕུལ། དེ་རྗེས་གནས་ནང་གི་ཉེ་འདབས་བྱར་
ལྷ་ཁྲོད་དུ་ཕེབས་ཏེ་སྐུ་མཚམས་གནང་
། བྱ་བའི་ནང་སོ་རྣམ་པ་དང་གཞན་ཡང་དོན་
གཉེར་བ་མང་པོ་ལ་ཕྱག་ཆེན་ལྔ་ལྡན་སོགས་ཁྲིད་ཁ་གསུམ་ཙམ་བཙུགས་ཏེ་བཞུགས་
མཚམས། ཉིན་ཞིག་སྡོང་སྐས་ལ་ཞབས་འདྲེད་ནས་ཐོགས(ཐོག)སོ་གཉིས་ཀྱི་ཆ་ལ
ཆ་ལ་སྐུ་
རྦབ་ལྷུང་བས་ཕྱག་གཡོན་པའི་དཔུང་པ་ལ་རྨ་ཤུས་དུམ་ཅིག(ཞིག)བྱུང་བ་ལ་འཚོ་བྱེད་
དག་གིས་སྨན་བཅོས་ཕུལ་ནའང་
། རྗེ་ལོད་དུ་སོང་ནས་ཇེ་བསྙེལ་བྱུང་ན་ཡང་གསུང་
ཆོས་མ་ཆག་པ་གནང་།
དེ་དུས་ནང་སོ་རྣམ་པས་སྐུ་རིམ་དོ་དམ་ཆེན་པོ་དང༌། དགུང་མཉམ་གྱི་སྐུ་
གླུད་གཏོང་བ། མཁའ་འགྲོ་བསུ་བཟློག །ཞལ་སློབ་བྱིན་གྱིས་མྱ་ངན་ལས་མི་འདའ་
བར་གསོལ་བ་འདེབས་པ་སོགས་ཕུལ་བ་མ་གཏོགས། རྗེ་ཉིད་ཀྱི་དགོངས་པར། ད་ནི་
འཚོ་ཡང་དོན་ཆེན་པོ་མི་འདུག །ཞིང་གཞན་དུ་དོན་ཆེ་བ་འདྲ་དགོངས་པ་ལ་སྤྲོ་ངབ་
243



ལོ་པཎ་གྱི་རྣམ་ཐར་ཕྱོགས་བསྒྲིགས།
ངབ་པ་ཡོད་པ་བྱུང་གསུང་ཞིང་
། སྤྱན་འདྲེན་པ་མང་པོས་ཆེད་དུ་བསྐུལ་བ་ལྟ་བུ་
བྱུང་འདུག་ནའང་། སྐུ་རིམ་དང་གསོལ་འདེབས་ཀྱི་ངོར་ཞབས་བརྟན་པར་གསོལ་
བ་ཐེབས། བསུ་བཟློག་གི་སྐུ་རིམ་འབུལ་མི་བླ་མ་ཚུལ་ཁྲིམས་ཀྱང་སྐུ་རིམ་འདི་
ཕུལ་བས། ཞག་བདུན་ཁོངས་སུ་བཞུགས་སྟན་འབུལ་མི་བྱུང་ན་ངས་ལོ་བདུན་ཁག་
ཐེག ༑ཞག་བདུན་ཁོངས་སུ་སྤྱན་འདྲེན་པ་ལྟ་བུ་བྱུང་ན་ད་དུང་སྐུ་རིམ་བསྐྱར་དགོས་
ཞུ་བ་ལ། སྐུ་རིམ་ཕུལ་རྗེས་ནང་སོ་བཀྲ་ཤིས་དར་རྒྱས་པས་བཞུགས་གདིང་དང་དོམ་
སྟན་གཉིས་འབུལ་དུ་བསྐུར་བས་རྟེན་འབྲེལ་ལེགས་གསུངས་ནས་དགྱེས་པར་མཛད།
དེ་ནས་ཀྱང་སྐུ་ཁམས་བསྙེལ་བའི་རྒྱུན་དང་
། ཁྱད་པར་གསོལ་ཤ་སོགས་ཕྱལ་
ལ་མི་ལེན་པར་སྐུ་ཁྲུས་མང་པོ་བྱུང་འཚམས(མཚམས)། ཙ་རིའི་དཔའ་བོ་ཐོད་པ་
ཡར་སྟོད་ངོས་ནས་ཕེབས་བྱུང་བ། དེ་སྔ་ཐོད་པ་དེ་ཡར་སྟོད་ལ་ཐེགས་དུས་དྲུང་དུ་
སྤྱན་དྲངས་བྱུང་ནའང་མ་མཇལ་བ་དང༌། མཚན་ལྡན་ཐོད་པ་ཡ་མཚན་ཆེ་བ་མ་
གཏོགས། དཔའ་བོ་ཐོད་པ་རང་གང་གིས་ཀྱང་འོང་དགོངས་པའི་བརྙས་པ་དུམ་
ཅིག(ཞིག)འཁྲུངས་ཡོད་པ་ལ། རྗེས་སུ་ཐུགས་རྟོགས་ཀྱང་ཅུང་ཟད་བྱུང་བས། དེ་
རེས་ཚོགས་འཁོར་དང་ཐོད་ཆང་གནང་བའི་ཚེ། ཆང་ཀ་པཱ་ལ་ཕྱེད་ཙམ་དང༌། ཤ་
དུམ་ཅིག(ཞིག)བཞེས་པས་སྐུ་ཁམས་དངས(དྭངས)སྐྱེད་བསྟན་པ་བྱུང་
། དེ་ཡང་
ཚོགས་གྲལ་ན་མི་རྟོག་པ་ཅན་དག་ཀྱང་ཡོད་སྲིད་པས་ཅི་བསམ་མི་ཤེས་དགོངས།
ཐོད་ཆང་བཞེས་འཕྲོར་བཞག་པ་མ་གཏོགས། ཆང་ཐོད་པ་གང་པོ་དེ་ཐེ་ཚོམ་མེད་
པར་ལྷག་མེད་དུ་བཏུངས་ན། སྐུ་ཁམས་འཕྲལ་དུ་དངས(དྭངས)རྒྱུ་ཡིན་པ་འདུག་
གསུང་།
སྐབས་དེར་ད་ལོ་རང་ཙ་རི་གཡུ་མཚོ་ལ་ཕྱིན་པ་འཐད་པ་འདྲ་དགོངས་པ་ན།
244



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེའི་མོད་ནས་ཐུགས་ལྷག་པར་ཡང་དངས(དྭངས)ཤིང་བསྐྱེད་མགོ་བསྟན་པ་
ཅིག(ཞིག)བྱུང་སྟེ། བཀའ་ལས་ཀྱང་། ཡར་འབྲོག་པ་སྐུ་མཆེད་གཉིས་པོ་དེ་གཉི་ག་
ངེད་རང་ལ་ཐུགས་དག་པས་བློས་མི་བཟོད་པར་ཕྱིན་པ་དེས། ཁོང་གཉིས་ལ་ཕན་
ཆེན་པོ་ཅིག(ཞིག)ཐོགས་བྱུངའང་(ནའང་)། ད་ལོ་ཙ་རིར་འོང་བ་འདི་མ་དྲན་ན།
ངེད་རང་སྐྱས་ཆེན་འདེགས་པ་འདྲ། ད་དུང་ན་འདོད་ཅིག་འདུག་པ་འདི་ལ་གཡུ་
མཚོ་བསྐོར་བ་འཐད་པ་འདུག །གཡུ་མཚོར་འགྲོ་བའི་འདུན་པ་བཏང་བ་རང་གིས་
ཁམས་སིང་བ་ཅིག(ཞིག)བྱུང་གསུང་ཞིང་
། གཞན་ཡང་པཎ་ཆེན་རིན་པོ་ཆེ་ལ་གསོལ་
བ་བཏབ་པས་ཀྱང་རྡོ་རྗེ་ཕག་མོའི་གནས་བགྲོད་པ་ཧེ་རུ་ཀའི་རྒྱུར་འགྲོ་གསུང་བ་སཾ་
སྐྲ་ཏའི་སྐད་དུ་ལུང་བསྟན་ཐོབ་པས། དེ་ལོ་ཐེགས་པར་ཐུགས་ཐག་བཅད་ནས་དབང་
པོ་དགོན་པར་ཕེབས། སྐུ་མཚམས་ཀྱི་ངང་ནས་བླ་མ་འབྲང་རི་བ་དཔོན་སློབ་ལ་བཅུ་
གསུམ་མའི་བཀའ་དང་
། འགའ་ཤས་ལ་ཁྲིད་ཀྱང་སྩལ(བསྩལ)།
དེ་ནས་ཟླ་གཅིག་ཙམ་ན་བླ་མ་འབྲང་རི་བ་དུས་ཀྱི་བྱ་བ་ལ་ཕྱོགས་པ་ན། སྔས་
མགོར་ཕེབས་ཏེ། དྲིལ་བུ་ལུས་དཀྱིལ་གྱི་བཀའ་དང་
། འཕོ་བ་གནང་བས། དབུགས་
ཀྱི་རྒྱུ་བ་འགགས་ཀྱང་ཡེ་ཤེས་ཕེབས་པའི་ལུས་ཉམས་དང་བཅས་བཞིན་དུ་ཕ་རོལ་
ཏུ་ཆས་པར་གྱུར་པ་ན། དེར་ཞབས་དྲུང་དུ་འཁོད་པ་གཞན་དག་ཀྱང་ད་ལྟ་ཞབས་
དྲུང་དུ་འདིར་ཁོང་དང་ལྷན་དུ་ཤི་ན་དགའ་བ་ལ་བསམ་པ་བྱུང་ཟེར། སྐབས་དེར་
ཚོགས་ཆེན་པ་སྣེ་གདོང་ནས་རེ་ཞིག་ཞབས་ཏོག་བཤོལ་ཏེ་དགས(དྭགས)པོར་ཐེགས།
སྟག་ལོའི་དབྱར་གནས་བཏེག །དེ་ནས་གར་ཐེགས་ཆ་མེད་ཅིང་ཚོགས་པ་འགྱེས་
པར་རྩོམ་པ་ན། བྱ་བ་དང་ཡར་འབྲོག་པ་སོགས་ལ་བཀའ་ལུང་སྩལ(བསྩལ)ཏེ། ཚོགས་
པ་ལ་ཞབས་ཏོག་དགོས་པ་སྐབས་སུ་བབ་འདུག་པས། ཐུགས་སྟོབས་བསྐྱེད་དགོས་པའི་
245



ལོ་པཎ་གྱི་རྣམ་ཐར་ཕྱོགས་བསྒྲིགས།
བཀའ་ནན་གནང་བས། བྱ་པས་དབྱར་གནས་ཅུང་མི་ཐེགས་ཞུ་ནའང་
། གཞིས་ཁ་
ཡར་མར་རྣམས་ནས་ཟླ་རེས་བྱས་པས་དཀའ་གནས་མི་འོང་བ་སོགས་ཀྱི་ཐབས་
མཁས་བསྩལ་བས་ཁས་བླངས། ཡར་འབྲོག་པས་ཀྱང་གདན་འདྲེན་པའི་ཞུ་བ་བྱུང་
།
ཚོགས་པའི་བགྲེས་ཆོས་ཁྲིམས་རྣམས་ལའང་། ཚོགས་པ་རགས་བསྡུས་འདི་ལ་སྟོད་
བྱང་ཚུན་ལོ་ཤས་རྒྱང་གིས་བྱོན་པའི་བྱེས་འདིར་རྐང་དུམ་ཅིག(ཞིག)ཚུགས་པས་མ་
བྱུང་ན། སྣེ་གདོང་སོགས་གང་དུ་བྱོན་ཀྱང་མཐོང་ཆེར་མི་འོང་གསུང་བ་སོགས་བཀའ་
གྲོས་བཟང་པོ་དང་
། མང་ཇ་འགྱེད་བཅས། སྤྱི་འབུལ་གྱི་མཛོ་སོགས་གནང་བས།
ཚོགས་པའི་བསམ་ཤེས་ཐམས་ཅད་སྔར་ནས་ཚོགས་པ་འདི་ལ་ཞོགས་ཇ་བསྟར་ཆགས་
ཀྱི་ཐེས་འཛུགས་པའི་བདག་རྐྱེན་གནང་བ་སོགས་བཀའ་དྲིང(དྲིན)ཟླ་མེད་ཀྱི་སྟེངས་
སུ༑ དེ་རེས་ཚོགས་པ་འགྱེས་མ་དགོས་ཙམ་དེ་དམ་པ་འདི་ཁོ་ནའི་བཀའ་དྲིན་ཡིན་
ཞེས་ལན་ཅིག་ཙམ་མ་ཡིན་པར་བསྔགས་པར་བྱེད་པ་ཡིན་ནོ། །
དེ་ནས་རིམ་གྱིས་གནས་ནང་དུ་ཕེབས། ཇོ་བཟང་རྣམས་ཀྱིས་རྒྱང་རིང་པོ་ནས་
བསུ་བ་འབུལ་བ་དང་། གནས་ཉིད་དུ་མ་ཕེབས་བར་ཆིབས་མཛོ་ལ་བརྟེན་ནས་ཕེབས་
པར་ཞུས་ནའང་། ཀརྨ་པའི་ཆོས་རྗེ་རྣམ་པ་ཙམ་མ་གཏོགས་དེ་འདྲ་གནས་ཀྱི་ཆེ་བ་
ཡིན་པས་བྱེད་པར་མི་འོས་གསུངས་ནས་མ་གནང་
། དེ་ནས་བྱ་པ་ཁྲི་དཔོན་པ་ཡབ་
སྲས་གཙོ་བོར་གྱུར་པའི་མི་བདུན་ཅུ་ཙམ་གཡུ་མཚོ་ལ་ད་ལན་ཕྱགས་ཕྱིར་འགྲོ་བ་
འདི་བས་སྐལ་བ་བཟང་བ་མི་འོང་ཟེར་ཞིང་ཞབས་འབྲིང་བསྙེགས། གཡུ་མཚོའི་ཆས་
རྣམས་ནང་སོ་ཁྲི་དཔོན་པས་འུ་ལག་གིས་འདྲེན་པར་བརྩམས་པ་ན། གཡུ་མཚོ་ལ་སྔར་
སུས་ཕྱིན་ཀྱང་འུ་ལག་བྱས་འཕྲོས་མི་འདུག་པ་ལ། ངེད་རང་ཡོན་མཆོད་ཀྱིས་སྲོལ་
འདི་འདྲ་བཏོད་པ་མི་རིགས། ངོ་བོ་འདི་ཀ་ཆོས་ཕྱིར་དཀའ་བ་སྤྱོད་པ་ཡིན་པས། ངས་
246



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱང་ང་རང་གི་ཆས་ཁ་ཁུར། གཞན་ཡང་སོ་སོ་ནས་ཁུར་ལ་འགྲིམ་པ་འཐད་ཅེས་
གསུང་བ་སྩལ(བསྩལ)ཏེ། སྤང་ཆུང་ནས་རྗེ་ཉིད་ཡར་ཐེགས་རྗེས། བཞུགས་སའི་རྩིག་
པ་ཆེན་པོ་ཞིག་ཡོད་པ་འགྱེལ་བྱུང་བས། བཞུགས་དུས་བྱུང་ན་སྐུ་ལ་གནོད་པ་འབྱུང་དུ་
ཉེ་བ་ལ། མངོན་མཁྱེན་གྱིས་དགོངས་ནས་ཐེགས་པ་གནང་བར་ཐམས་ཅད་ཀྱིས་ཡིད་
ཆེས; དེ་ནས་གཡུ་མཚོའི་རིང་གང་གསུང་བཅད་གཅིག་གིས་ངེས་པས་འདའ་བར་
བཞེད་ནས། གསུང་ཆོས་ཐུན་རེ་ཙམ་སྩོལ་བ་མ་གཏོགས། གསུང་བཅད་གནང་སྟེ་
རིམ་གྱིས་ཐེགས།
མཚོ་སོ་སོའི་འགྲམ་དུ་མཚོ་དེ་དང་དེ་ཕྱི་ནང་གི་ངེས་པ་དང་མཐུན་པའི་རིགས་
དེ་དང་དེའི་འཁོར་ལོར་བསྒྲུབས་ཏེ་ཚོགས་མཆོད་དང་བདག་འཇུག་རེ་བཞེས་པ་
གནང་ཞིང་
། སྤྱིར་གཡུ་མཚོ་སྐོར་བ་ལ་ཆས་ནས་སྐུ་ཉམས་ཆེན་པོས་དགེ་འདུན་འབུམ་
དང་དགེ་སང་བ་གཉིས་ཀྱིས་སྐུ་ལུས་རྟེན་རུང་མ་བྱེད་དགོས་པ་དང་
། ངོ་མཚར་བའི་
གཟིགས་སྣང་མང་པོ་བྱུང་ཚོད་ཀྱི་སྐུ་གསུང་ཐུགས་ཀྱི་འགྱུར་བ་བློས་གཞལ་བར་མི་
སྤྱོད་
་པ་མང་པོ་དང་། ལེགས་སྦྱར་དང༌། བོད་ཀྱི་སྐད་ཀྱི་གསུང་མགུར་མང་པོ་གནང་
འདུག་ནའང་། དགོངས་པ་ཟབ་ཅིང་བརླིང་བས་ཞུ་བར་སྤོབས་པའང་ཆེར་མ་བྱུང་
འདུག་ཅིང་
། གནང་བའང་མ་ཤར་བས་ཡི་གེར་འཁོད་པ་མི་སྣང་
། དེ་ནས་ཕོ་བྲང་
ཆེན་མོར་ཕེབས་དུས་དབོན་པོ་ཆོས་འཕགས་པས་གནས་དེར་ཆོས་ཁྲི་ཅིག(ཞིག)
བརྩིགས་ནས། ད་ལོ་གཡུ་མཚོ་ལ་བླ་མ་བཟང་པོ་ཅིག(ཞིག)ཕེབས་ཀྱང་ཐག་ཆོད་
གང་ཕེབས་པ་དེ་ལ་ངའི་ཆོས་ཁྲི་འདི་འབུལ་དགོས་སྙམ་དུ་དམོད་བོར་ནས་ཡོད་པ་ལ།
རྗེ་འདི་ཕེབས་འཕྲལ་ཕུལ། རྟེན་འབྲེལ་ལེགས་གསུང་
། དེ་ལ་བཞུགས་ནས་ལྔ་ལྡན
དང་ཆོས་དྲུག་གི་ཁྲིད་སྙིང་པོར་དྲིལ་བ་ཅིག(ཞིག)དང་
། ནང་སོ་ཁྲི་དཔོན་པ་ཡབ་
247



ལོ་པཎ་གྱི་རྣམ་ཐར་ཕྱོགས་བསྒྲིགས།
6
སྲས་ལ་དེ་ནས་ལྔ་ལྡན་གྱི་ཁྲིད་བཙུགས་ཏེ་ཉིན་རེ་བཞིན་དམིགས་ཐུན་རེ་གནང་
།
གཡུ་མཚོའི་ལམ་གྱི་གནས་དང་རྟེན་ཁྱད་པར་བ་གང་ཡོད་ཐམས་ཅད་དུ་ཚོགས་
གཏོར་རྒྱ་ཆེན་པོ་གནང་ཞིང་། མགོན་པོ་རོང་དང་ལྷ་མོ་རོང་གཉིས་སུ་ཐུགས་དམ་
གཏོར་མ་གནང་བའི་ཚེ། སྐུའི་སྣང་བ་དངོས་སུ་བསྟན་ནས་གཏོར་མ་ལེན་གྱི་ཡོད་
ངེས་པ་འདུག་སྙམ་པའི་ཟིལ་དང་
། སྐུའི་འགྱུར་བ་གནང་བ་བྱུང་འདུག་ཅིང་། ཁྱད་
པར་ལྷ་མོ་རོང་དུ་གཏོར་མ་གནང་དུས་ཆུའི་དབའ་རླབས་ཆད་པའི་བར་ལས་ཐུགས་
དམ་གཏོར་མ་ནང་ནས་ལེན་མི་ཡོད་པ་ལྟར་མཐིང་གུར་གྱི་ནང་དུ་སོང་བ་མཐོང་
ཟེར;
དེ་ནས་སྟག་ཚང་རོང་དུ་ཕེབས་པའི་རྒོངས་མོ་ཚོགས་མཆོད་གནང་བས་
ཞབས་འབྲིང་བ་ཐམས་ཅད་གྲོགས་མེད་པར་རེ་རེས་འགྲོ་འདུག་བྱེད་མི་ནུས་པའི་
ཟིལ་ཆེན་པོ་དང་། ལྷག་གཏོར་སྐྱེལ་མི་བྲོས་འོང་བ་སོགས་བྱུང་འདུག་ཅིང་
། དེ་ནུབ་
མནལ་ལམ་དུ། ཡུམ་ཡིན་ཟེར་བའི་བུད་མེད་དམར་མོ་ཅིག(ཞིག)འཁོར་དང་བཅས་
ཏེ་བྱུང་ནས། ཁྱེད་དཔོན་སློབ་འདི་བས་ཉུང་བ་ཅིག(ཞིག)མཛད་ཕེབས་ན་ད་ལན་
ལེགས་པོ་རང་ཅིག(ཞིག)འོང་བ་ཡིན་ཏེ། ཅུང་མི་འདི་མངས་འདུག་ཟེར་བ་ཅིག
(ཞིག)བྱུང་གསུང་
། དེ་ནས་ནེའུ་རིངས་སུ་ཕེབས་དུས་ཙ་རིའི་གནས་རང་ལུས་ལ་
ཚང་ཚུལ་གསལ་བའི་དགའ་གླུ་རིང་མོ་བཞེངས་ཏེ། དེ་ཡང་།། །།
ཨོཾ་བདེ་ལེགས་སུ་གྱུར་ཅིག །ཀྭ་ཡེ། གསོལ་བ་ཅིག(ཞིག)ཐོབ་དང་རྡོ་རྗེའི་སྤུན། །
གསོལ་བ་གཉིས་མེད་དུ་བཏབ་ན་དངོས་གྲུབ་འབྱུང་
། །ཀྭ་ཡེ། བསམས་པ་དོན་གྲུབ་
དགའ་བའི་གླུ་ལོངས་དང་
། །འདུན་མ་ཡང་རྩེ་སྐྱིད་པའི་བྲོ་འཁྲོབས་དང་། །ཀྭ་ཡེ།
གནས་འགྲན་གྱི་དོ་མེད་ཙ་རི་ཏུ། །འདི་དག་པ་མཁའ་སྤྱོད་ཀྱི་ཞིང་ཁམས་ཡིན། །
248



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གནས་ཕྱི་རུ་མ་བཞག་ནང་དུ་ལྟོས། །དོན་གཉིས་མེད་ཀྱི་ངང་དུ་གསོལ་བ་ཐོབ། །ཀྭ་ཡེ།
རྩ་དབུ་མ་དག་པ་ཤེལ་གྱི་རིར། །ལྷ་ཉིས་སྟོང་བརྒྱད་བརྒྱ་ལ་གསོལ་བ་འདེབས། །ང་
མཚན་འཛིན་གྱི་རྣམ་རྟོག་དབྱིངས་སུ་དག །རང་སེམས་ཆོས་སྐུར་རྟོགས་པར་བྱིན་
གྱིས་རློབས། །གནས་སྤྱི་བོ་པུར་ཆེན་གྱི་གཞལ་ཡས་སུ། །ལྷ་དཔའ་བོ་རྒྱ་མཚོ་ལ༴ ནང་
འཛིན་པའི་མྱོང་ཞེན་དབྱིངས་སུ་དག །རང་གི་བདེ་ཆེན་དུ་རྟོགས་པར་བྱིན༴ གནས་
སྤྱི་གཙུག་པུར་ཆུང་གི་གཞལ་ཡས་སུ། །མ་ཌཱ་ཀི་རྒྱ་མཚོ་ལ༴ ཕྱི་གཟུང་བའི་མཚན་མ་
དབྱིངས་སུ་དག །ཅིར་སྣང་འོད་གསལ་དུ་འཆར་བར་བྱིན༴ གནས་གཙུག་ཏོར་
མཁའ་སྤྱོད་རི་བཞི་རུ། །ཐབས་ཤེས་ཟུང་འཇུག་གི་ལྷ་ཚོགས་ལ༴ ང་འཁོར་བ་མ་
སྤངས་དབྱིངས་སུ་དག །དག་པ་མཁའ་སྤྱོད་དུ་བགྲོད་པར་བྱིན༴ གནས་དུང་ཁང་
བཀའ་བརྒྱུད་བླ་མཚོ་རུ། །ཕ་བཀའ་བརྒྱུད་བླ་མ་ལ༴ ལམ་འཁྲུལ་པའི་དྲི་མ་གནས་སུ་
དག ༑བྱིན་རླབས་སྙིང་ལ་འཇུག་པར་བྱིན༴ གནས་ལྟེ་བ་ཕོ་བྲང་ཆེན་མོ་རུ། །ནང་
སྤྲུལ་པའི་ལྷ་ཚོགས་ལ༴ ང་ཐ་མལ་གྱི་སྣང་ཞེན་གནས་སུ་དག །ཅིར་སྣང་ལྷ་སྐུར་
འཆར་བར་བྱིན༴ གནས་མེ་གནས་ཕོ་བྲང་སྐྱོག་མོ་རུ། །ཡུམ་རྡོ་རྗེ་ཕག་མོ་ལ༴ ལུས་
འབྱུང་བཞིའི་ཕུང་པོ་དྭངས་མར་སྨིན། །གཏུམ་མོ་ཡེ་ཤེས་སུ་འཆར་བར་བྱིན༴ གནས་
བདེ་གནས་འོད་འབར་མཚོ་མོ་རུ། །དགྱེས་གསང་སྤྲུལ་པའི་ལྷ་ཚོགས་ལ༔ ང་སྣང་
གསུམ་འོད་གསལ་དུ་ཐིམ་པ་དང་
། །གཤིས་དགའ་བཞི་འཆར་བར་བྱིན༴ གནས་སྙིང་
ག་བདེ་མཆོག་བླ་མཚོ་རུ། །ཡི་དམ་འཁོར་ལོ་སྡོམ་པ་ལ༴ ང་དུག་གསུམ་གྱི་འཆིང་བ་རང་
སར་གྲོལ། །ལྷན་སྐྱེས་བདེ་ཆེན་འཆར་བར་བྱིན༴ གནས་གསང་གནས་སྒྲོལ་མ་བླ་མཚོ་
རུ༑ །ཡུམ་དོན་ཡོད་སྒྲོལ་མ་ལ༴ ང་སྣང་བཞིའི་སྒྲིབ་པ་རང་སར་དག །ཕྲིན་ལས་རྣམ་
བཞི་འགྲུབ༴ གནས་དཔྲལ་བ་ཀ་ལ་དུང་མཚོ་རུ། །ཡུམ་སྐུ་ཡི་ཌ་ཀི་ལ༴ ང་བག་ཆགས་
249



ལོ་པཎ་གྱི་རྣམ་ཐར་ཕྱོགས་བསྒྲིགས།
ལུས་ཀྱི་སྒྲིབ་པ་དག །ལུས་སྒྱུ་འཕྲུལ་ཌཱ་ཀིར་བྱིན༴ གནས་མགྲིན་པ་ཆོས་འབྱུང་ཟངས་
མཚོ་རུ། །ཡུམ་གསུང་གི་ཌ་ཀི་ལ༴ ང་འབྱུང་འཇུག་ངག་གི་སྒྲིབ་པ་དག །ངག་གཞོམ་
མེད་ཌ་ཀིར་བྱིན༴ གནས་སྙིང་ག་མུ་མེན་མཐིང་མཚོ་རུ། །ཡུམ་ཐུགས་ཀྱི་ཌཱ་ཀི་ལ་
གསོལ༴ ང་གཟུང་འཛིན་ཡིད་ཀྱི་སྒྲིབ་པ་དག །སེམས་མི་རྟོག་ཌཱ་ཀིར་བྱིན༴ གནས་ལྟེ་
བ་ཀུན་འབྱུང་གསེར་མཚོ་རུ། །ཡུམ་ཡོན་ཏན་གྱི་ཌཱ་ཀི་ལ༴ ང་བློས་བྱས་ཀྱི་སྒྲིབ་པ་
རང་སར་དག །ཡོན་ཏན་རྩོལ་མེད་ཌ་ཀིར་བྱིན༴ གནས་གསང་གནས་ཁྲ་མོ་གཟི་མཚོ་
རུ།ཡུམ་ཕྲིན་ལས་ཀྱི་ཊཱ་ཀི་ལ༴ ང་བྱ་བྱེད་རྩོལ་བྱས་ཀྱི་སྒྲིབ་པ་དག །ཕྲིན་ལས་ལྷུན་
གྲུབ་ཌ་ཀིར༴ གནས་ལྟེ་བ་བདུད་མགོན་བླ་མཚོ་རུ། །བདུད་མགོན་སྤྲུལ་པའི་ལྷ་
ཚོགས་ལ༴ ཕྱི་ནང་གསང་གསུམ་གྱི་བར་ཆད་རང་སར་དག །མཆོག་ཐུན་མོང་འགྲུབ་
པར༴ གནས་མེ་འཁོར་མེ་འབར་མཚོ་མོ་རུ། །མཁའ་འགྲོ་མེ་ལྕེའི་ཕྲེང་བ་ལ༴ ང་
གཞིའི་སྙིགས་མ་རང་སར་དག །དག་པ་སྒྱུ་ལུས་འགྲུབ་པར་བྱིན་གྱིས༴ གནས་ཀ་
ཡིག་དམར་ནག་རཀྟ་རུ། །ཡུམ་ཨེ་ཀ་ཛ་ཊི་ལ༴ ང་ལས་རླུང་གི་འཆིང་བ་གནས་སུ་
དག ༑སྲོག་ཐུར་གཅིག་ཏུ་འདྲེ་བར་ གནས་རྡོ་མཚན་ཅན་རྡོ་རྗེ་ར་བའི་སྐོར། །
ཡུམ་གསང་བའི་ཌཱ་ཀི་ལ༴ ལམ་བགྲོད་དཀའི་འཆིང་བ་རང་སར་དག །བཙན་ཐབས་
མྱུར་བདེ་འགྲུབ་པར་བྱིན་གྱིས་རློབས། །གནས་གསུམ་མདོ་ཨངྒེའི་རོང་སྒོ་རུ། །མ་
ཨངྒེ་མཆེད་གསུམ་ལ་གསོལ་བ༴ ང་རྩ་གསུམ་ཨ་ཧཱུཾ་ཏཱི་ར་དག །ཐིག་ལེ་འཕོ་མེད་
འགྲུབ་པར་བྱིན༴ གནས་དུང་ཅན་ལྷ་མཚོའི་རོང་འཕྲང་དུ། །ལྷ་མ་མགོན་མཆེད་
ལྕམ་ལ་གསོལ་བ༴ ང་འཛག་རྟོག་གི་བར་ཆད་རང་སར་དག །བདུད་ཉོན་མོངས་
ལས་རྒྱལ་བར་བྱིན༴ གནས་པགས་པ་སརྦ་ཏའི་ཡིད་བཞིན་དུ། །ཡུམ་ཞིང་སྐྱེས་ཀྱི་
ཌཱ་ཀི་ལ་གསོལ་བ༴ ང་ཉིང་འཁྲུལ་གྱི་ཡུལ་སྣང་རང་སར་དག །ཞིང་ཁམས་དག་སྣང་
250



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དུ་འཆར་བར་བྱིན༴ གནས་གསེར་གླིང་སྟག་ཚང་རོང་སྒོ་རུ། །ཡུམ་ལས་ཀྱི་ཊཱ་ཀི་ལ
གསོལ་བ༴ ང་ལམ་ངན་འགྲོའི་སྒྲིབ་པ་རང་སར་དག །དབྱིངས་འཁོར་ལོ་གསུམ་
འགྲུབ་པར་བྱིན༴ གནས་སྟེང་འོག་བུ་ག་སྒོ་བཞི་རུ། །ཐབས་ཤེས་སྒོ་བ་སྒོ་སྲུང་ལ་གསོལ་
བ་འདེབས། །ང་བདུད་བཞིའི་གཡུལ་ལས་རྒྱལ་བ་དང་
། །རྣམ་ཐར་ཚད་མེད་བཞི་
འགྲུབ་པར་བྱིན་གྱིས་རློབས། །ཀྭ་ཡེ། བསམ་པ་དོན་གྲུབ་དགའ་བའི་གླུ་ལོངས་དང་
། །
མདུནའདུན)མ་ཡངས་རྩེ་སྐྱིད་པའི་བྲོ་འཁྲོབས་དང་། །
ཞེས་ཌཱ་ཀི་མཆོད་པའི་ཚོགས་བྲལ་དུ་གོ་ཡུལ་གླུར་བླངས་པ་འདི་ནི་ཕྱི་ནང་
གཞན་གསུམ་གྱི་ངེས་པ་མཐར་ཐུག་པ་རྒྱུད་སྡེ་དང་མཐུན་པར་གྲུབ་པ་མཆོག་རྣམས་
ཀྱི་བྱིན་རླབས་ཀྱི་སྟོབས་ཀྱིས་རྒྱལ་ཁམས་པ་བསོད་ནམས་རྒྱ་མཚོའི་ཡིད་ལ་ཤར་བ།
གསང་བའི་གནས་ཆེན་པོ་དེ་དག་བདེ་བླག་ཏུ་བགྲོད་དེ། ལེགས་ཚོགས་ཀྱི་རྟེན་འབྲེལ་
རང་བབས་སུ་འགྲིག་པ་ལས་བསམས་པའི་དོན་རྩེ་མོར་ཕྱིན་ཏེ། ཌཱ་ཀི་རྒྱ་མཚོ་འདུ་
བའི་ལྗོངས་ནེའུ་རིངས། འཆི་མེད་ཀྱི་དགའ་ཚལ་དུ་སླེབས་པའི་ཚེ་གླུར་བླངས་ཤིང་
།
ཕྱི་ནས་ཌ་ཀི་འབུམ་གྱི་མདུན་སར། དམ་ཚིག་ཅན་གྱི་མཆེད་པོ་དམ་པ་རྣམས་ཀྱི་ཞལ་
ངོར་ཡི་གེར་ཡང་སྤེལ་བ་པོ་ནི་སེམས་ལས་སངས་རྒྱས་ཀྱི་ངོ་ཤེས་རྙེད་པ་དཔལ་མི་
ཕམ་བཀྲ་ཤིས་དར་རྒྱས་ལེགས་པའི་རྒྱལ་པོའོ།། །།ཞེས་པའོ། །
དེ་ལྟར་གཡུ་མཚོའི་ལམ་དཀའ་གནས་ཆེ་བར་ཡོད་ནའང་། དགེ་འདུན་
འབུམ་གྱིས་སྐུ་ལུས་བརྟེན། རྟོག་པ་སྐད་ཅིག་ཀྱང་མ་འགྱུས་པ་བྱས་ཕྱིན་པས་རྐང་པ་
ཅུང་ཟད་འདྲེད་པ་ཙམ་ཡང་མ་བྱུང་གསུང་། ཚུལ་དེ་ལྟ་བུའི་རིམ་པས་གཡུ་མཚོ་
འཁོར་ཏེ། སླར་མཁའ་འགྲོ་འབུམ་དེའུར་བཞུགས་པ་གནང་ནས་ཇོ་བཟང་རྣམས་ལ་
དགོངས་གཅིག་གི་བཤད་པ་དང༌
། ཁྲིད་ཕྲན་ཚེགས་ཀྱང་གནང་
། གནས་དེར་མཁའ་
251



ལོ་པཎ་གྱི་རྣམ་ཐར་ཕྱོགས་བསྒྲིགས།
ཡམ
སྤྱོད་རྒྱ་མཚོའི་གླུ་མགུར་དུ་བཞེངས་པ་ནི།
ཤྲཱི་ཁེ་ཙ་རི་སིདྡྷི་རསྟུ། དཔལ་བདེ་ཆེན་ལྷུན་གྲུབ་ཙ་རི་ཏྲ། །གཤིས་རིས་མེད་སྒྱུ་
མའི་རྣམ་ཐར་ཅན། །ཕ་བདེ་བའི་མགོན་པོར་གསོལ་བ་འདེབས། །དབྱིངས་མཁའ་
སྤྱོད་འགྲུབ་པར་བྱིན་གྱིས་རློབས། །དོན་རྩ་བྲལ་སེམས་ཉིད་ཙ་རི་ཏྲ། །རྗེ་བཀའ་
བརྒྱུད་བླ་མའི་རྣམ་ཐར་ཅན། །ཕ་ཆོས་ཀྱི་སྐུ་ལ་གསོལ་བ་འདེབས། །དོན་མཁའ་སྤྱོད་
འགྲུབ༴ ནང་མི་ཤིགས་ལུས་ཀྱི་ཙ་རི་ཏྲ། །རྩ་དག་པ་ཌཱ་ཀིའི་རྣམ་ཐར་ཅན། །ཕ་ལོངས་
སྤྱོད་རྫོགས་སྐུར༴ ནང་མཁའ་སྤྱོད༴ ཕྱི་སྤྲུལ་པ་ཡུལ་གྱི་ཙ་རི་ཏུ། །དག་པ་རབ་འབྱམས་
ཀྱི་རྣམ་ཐར་ཅན། །ཕ་སྤྲུལ་པའི་སྐུ་ལ༴ གནས་མཁའ་སྤྱོད་འགྲུབ་པར༴ གཞན་ཟབ་
གསལ་ཏིང་འཛིན་ཙ་རི་ཏྲ། །ལྷ་རྒྱལ་བ་རྒྱ་མཚོའི་རྣམ་ཐར་ཅན། །ཕ་རྡོ་རྗེ་འཆང་ལ་
སྒོམ་མཁའ་སྤྱོད་འགྲུབ༴ རྩལ་མ་འགགས་གང་ཤར་ཙ་རི་ཏྲ། །འཕྲལ་གཟུགས་སོགས་
འདོད་པའི་རྣམ་ཐར་ཅན། །ཕ་མཉམ་ཉིད་རྗེ་ལ༴ ལམ་མཁའ་སྤྱོད༴ ཡུལ་ཉི་ཤུ་རྩ་
བཞིའི་ཙ་རི་ཏ། །སྤྲུལ་ཡུལ་འཐུང་གཅོད་ཀྱི་རྣམ་ཐར་ཅན། །ཕ་སྤྱོད་པའི་རྡོ་རྗེ༴ གྲོགས་
མཁའ་སྤྱོད༴ རྟེན་དབྱིངས་ཕྱུག་ཕོ་ཉའི་ཙ་རི་ཏྲ། །ཁམས་སོ་དྲུག་རིགས་ཀྱི་རྣམ་ཐར་
ཅན༑ །ཕ་མྱུར་བདེའི་མགོན་པོར༴ རྟེན་མཁའ་སྤྱོད༴ འདི་ཕོ་བྲང་མཁའ་སྤྱོད་ཙ་
རི་ཏྲ། །ལས་སྣང་ངོ་མཚར་གྱི་རྣམ་ཐར་ཅན། །ཕ་སྤྲུལ་པའི་ལྷ་ཚོགས་ལ་ རྐྱེན་
མཁའ་སྤྱོད༴ ང་གཏད་མེད་མོས་དགེའི་ཙ་རི་ཏྲ། །རྟེན་འབྲེལ་ལེགས་ཚོགས་ཀྱི་རྣམ་
ཐར་ཅན། །ཕ་རང་གི་སེམས་ལ༴ རང་མཁའ་སྤྱོད༴ ལར་ཅི་བྱེད་གཞན་ཕན་གྱི་ཙ་རི་
ཏྲ; །རྐྱེན་གང་བབ་ལྷག་བསམ་གྱི་རྣམ་ཐར་ཅན། །ཕ་ཐུགས་རྗེ་ཆེན་པོར༴ ལས་
མཁའ་སྤྱོད་འགྲུབ་པར་བྱིན་གྱིས་རློབས། །ཙ་རི་ཏྲ་ཀེ་ན་རང་ཉིད༴ བིནྡྷ་ཀོ་མཱ་རི་
ཀའི་གྲོང་
། །རྣམ་བཞི་འཐུང་གཅོད་ཅེས་གང་གསུངས་པའི་ཙ་རི་ཏྲའི་གནས་ཆེན་
252



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པོར་མཁའ་སྤྱོད་ཀྱི་དབང་ཕྱུག་གྲུབ་པ་མཆོག་གི་དགོངས་པ་ཡོངས་སུ་རྫོགས་པའི་
ཕྱིར་ཆེ་ཐང་དུ་རྟོལ(བརྟོལ)ཏེ། ལས་སྣང་གི་རྐྱེན་དང་འཚམ་པའི་མཆོད་སྦྱིན་བགྱིས་
པ་ན། ཙ་རི་ཏྲའི་སྒྲ་དྲང་པོ་རྣམ་ཐར་ཞེས་པ་དཔལ་ལྡན་བླ་མ་མཆོག་གི་སྐུ་བཞིའི་
རྣམ་པར་ཐར་པ་དང་རོ་གཅིག་ཅིང་། ཐ་དད་པ་ལྟར་སྣང་བའི་རྐྱེན་དུ་ཡང་སྤྱོད་
པའི་ཕྱི་ནང་གཞན་གསུམ་ལས་བརྩམས་ཏེ། གཞི་ལམ་འབྲས་བུ་ཇི་སྙེད་པར་འཆར་
བའི་བཀོད་པ་མཐའ་དག་རང་གི་སེམས་ཁོ་ནར་ངེས་པ་རྣལ་དུ་གནས་པ་ལས་
མཁའ་སྤྱོད་རྒྱ་མཚོ་འགྲུབ་པའི་ཆེད་དུ་གསོལ་བ་བཏབ་པ་འདི་ནི། གནས་ཆེན་པོ་
དེ་ཉིད་ཀྱི་མཁའ་འགྲོ་འབུམ་གྱི་མདུན་སར་ཤར་ནས་ཡི་གེར་ཡང་བྲིས་སོ། །ཞེས་པའོ། །
དེ་དག་གི་དུས་སུ་རྗེ་རིན་པོ་ཆེ་འདིའི་སྐུ་ཆེ་བའི་སྙན་པ་ཅུང་ཟད་ཙམ་སྔ་མོ་
ནས་བདག་གི་རྣ་བར་ལྷུང་བས་མཇལ་བར་འདོད་པས་ཡིད་ཡོངས་སུ་གཡོས་ཏེ།
ཁམས་ཀྱི་ལྷོ་རྒྱུད་དུ་ཡོད་པ་ནས་རྗེས་སུ་འཛིན་པའི་སླད་དུ་ཕེབས་པར་གསོལ་བའི་
ཞུ་ཡིག་འབུལ་བ་དག་བཏང་བ་ན། གནས་ནང་ནས་བཏེག་སྟེ(བཏེགས་ཏེ)དབང་པོ་
དགོན་དུ་ཕེབས་ཐོག་ཞབས་དྲུང་དུ་སླེབ་འདུག་ཅིང་
། ཞུ་དོན་རྣམས་བདས་པར་
ཕུལ་འདུག་ཀྱང་། སྔར་འཚུར་ཕུ་རིན་པོ་ཆེའི་བཀའ་ལའང་ཁམས་ལ་མ་འགྲོ་གསུང་
བ་ཡོད་པ་དང་། བླ་མ་ཡུལ་གཉན་པོ་གཅིག་གི་དྲུང་དུ་ཆོས་ལྡན་གྱི་དགེ་བའི་གྲོགས་
བགྱིད་པའི་སླད་དུ་མྱུར་བར་སླེབས་པར་དམ་བཅས་ཡོད་པ་སོགས་ལས་བརྩམས་ཏེ་
ཕེབས་པ་མི་འཆར་བའི་དོན་དང༌
། ཕྱིས་ཐུགས་རྗེའི་སྤྱན་རས་ཀྱིས་ཡང་དག་པར་
བཙའ་བའི་ཞལ་བཞེས་བཟང་པོ་ཅན་གྱི་བཀའ་ཤོག །སྙིང་པོ་བརྒྱ་པ་དང་། ཤེར་ཕྱིན་
དགུ་པའི་གཞུང་གཉིས། ཁ་སརྦ་ཎའི་སྐུས་གཙོས་པའི་སྐྱེས་ལེགས་པར་གནང་བྱུང་
ཞིང་༑ དེ་ནས་བྱ་པ་ཡབ་སྲས་སོགས་ཞལ་སློབ་སྤྱི་སྒོས་ཐམས་ཅད་ལ་སོ་སོའི་འདོད་
253



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་སྦྱར་བའི་གསུང་ཆོས་སོགས་ཡིད་ཚིམ་པ་དང་། འཕྲལ་ཡུན་གྱི་བླང་དོར་གྱི་
གནས་མཐའ་དག་ལྐོག་ཏུ་མ་གྱུར་པའི་ངེས་པས་སྩལ(བསྩལ)། ཞབས་ཏོག་དང་
འབུལ་ནོད་རྒྱ་ཆེན་པོའང་མཛད། དེར་ཡར་རྒྱབ་ནས་རྗེ་བྱམས་པ་གླིང་པ་ཆེན་པོའི་
བཀའ་ཤོག་དང་ནང་སོ་རྣམ་པའི་ཞུ་བ་ཞུ་ཡིག་དང་བཅས་ཏེ་སྔར་གྱི་ཞལ་བཞེས་
ལས་མ་གཡོས་པར་ཕེབས་དགོས་པའི་སྤྱན་འདྲེན་པའང་སླེབ་པས། ནང་སོ་བཀྲ་ཤིས་
དར་རྒྱས་པས་ཆོས་རྫོང་གི་བར་དུ་སྐྱེལ་ཐུང་ཕུལ། དེར་ནང་སོ་བསམ་བདེ་བའང་བསུ་
བ་ལ་ཕེབས། བྱ་པ་དང་བསམ་བདེ་བའི་བར་དུ་རྐྱེན་དུ་འབྱོར་བའི་བཀའ་སྩལ་
(བསྩལ)། འཐུན(མཐུན)པར་བགྲོས་ཏེ་གཅིག་གིས་གཅིག་ལ་ཕན་པ་བྱ་བར་རྗེ་ཉིད་
སྐུ་དཔང་དུ་བཞུགས་ཏེ་སོ་སོ་ནས་བྲོ་བོར། དམ་བཞག་གཙིགས་བཟུང་ཡི་གེ་རིས་སུ་
བཏབ་པ་ལ་རྒྱས་བཏབ་སྟེ་ཟུན་དུ་སྦྲེལ་བའི་བཀའ་དྲིན་མཛད། རིམ་གྱིས་བསམ་
བདེར་ཕེབས་དུས་སླར་ཡང་ཡར་རྒྱབ་ནས་སློབ་དཔོན་རིན་བཟང་སྐྱར་བཅག་གདན་
འདྲེན་ལ་བརྫངས་དུས། ཆོས་རྗེ་དུས་པའི་གསུང་གིས་ངའི་རྨི་ལམ་དུ་བྱམས་པ་གླིང་
གི་གཙུག་ལག་ཁང་གི་མདུན་ན། རྗེ་བྱམས་པ་གླིང་བ་དང་
། རྗེ་འདི་ཉིད་དཔོན་སློབ་
ཀྱི་བཞུགས་སྟན་བཟང་པོ་མཐོ་དམའ་མཉམ་པ་ལ། རྗེ་འདིའི་སྙེས་ཁྲིའི་དབུས་ན་ཡུ་
བ་ཟུག་པའི་གདུགས་དཀར་པོ་ནམ་མཁའ་ཁེབས་པ་ཅིག(ཞིག)འདུག་པ་རྨིས། མཆོད་
རྟེན་གྱི་བཀའ་བགྲོས་འདི་རང་མཐར་ཕྱིན་པ་ཅིག(ཞིག)འོང་བ་འདྲ་གསུང་ཟེར།
དེར་ནང་སོ་གྲགས་པ་མཐའ་ཡས་པ་ལ་ཕན་པའི་སླད་དུ་ཙཎྜི་ཀའི་རྟེན་མདུད་
བསྒྲུབ་པ་གནང་བས། ཕས་ཀྱི་རྒོལ་བས་མི་བརྫི་ཞིང་རྣམ་པར་རྒྱལ་བ་ཐོབ་པའི་མཚན་
མ་ངོ་མཚར་བ་དག་ཀྱང་བྱུང་སྟེ་གཙུག་ལག་གཉིས་ཀའི་བཀའ་དྲིང་(དྲིན)ཟླ་མེད་
པར་མཛད།
254



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ནས་རིམ་གྱིས་སྒ་འདྲར་ཕེབས། དེར་ནང་སོ་བཞི་འཛོམ་རིན་ཆེན་དོན་
ཡོད་པའང་སྤྱན་འདྲེན་ལ་ཕེབས་ཏེ་རིམ་གྱིས་གྲ་ཐང་དུ་ཕྱགས་ཕབ། རྗེ་བྱམས་པ་
གླིང་པ་དང་། ནང་སོ་ཡབ་ཡུམ་རྣམས་དང་མཇལ་ཏེ་དགྱེས་པ་དཔག་ཏུ་མེད་པ་ཕུལ།
སླར་ཡང་མཆོད་རྟེན་གྱི་བཞེངས་ཚུལ་བཀའ་བགྲོས་གནང་བ་ན། སྦྱིན་པའི་
བདག་པོ་རྣམས་ཀྱང་སྤྲོ་བར་གྱུར་ཏེ། ཙ་རིར་ཐུགས་དམ་གྱི་འཇུག་པ་གཏད་པ་རྣམས་
ཀྱང་དགེ་མཚན་དང་བཅས་པར་གྱུར་པ་དང་
། སྔར་བལ་པོར་ཐེགས་དུས་པཎ་ཆེན་
རིན་པོ་ཆེས་ར་ཡིག་ཐོག་མར་ཡོད་པའི་མིང་ཅན་གྱི་སྦྱིན་བདག་ལ་བརྟེན་ནས་
བསྟན་པ་དང་སེམས་ཅན་གྱི་ཕན་བདེ་རྒྱ་ཆེན་པོ་སྤེལ་བར་ནུས་གསུང་པའི་བཀའ་
ལུང་ཡོད་པ་དེའང་སྦྱིན་པའི་བདག་པོ་འདི་རྣམས་ཡིན་པ་འདུག་དགོངས་པའི་ངེས་
པ་འཁྲུངས། རྗེ་བྱམས་པ་གླིང་བའི་ཞལ་སྔར་པཎ་ཆེན་རིན་པོ་ཆེས་དགུང་ལོ་བདུན་
བཅུ་འཚོ་ཞིང་གཞེས་པའི་ལུང་བསྟན་ཡོད་པ་སྙན་དུ་གསན་པ་ན། དཔོན་སློབ་
གཉིས་ཙམ་གྱི་ལུང་སྟོན་པ་པོ་དང་། ལུང་བསྟན་པའི་ཡུལ་ལ་ཡིད་ཆེས་མ་བྱས་པར།
དགུང་ལོའི་འཕེན་པ་མཐར་སོན་པ་དང་མཆོད་རྟེན་གྱི་ལས་རྩོམ་པ་དུས་མཉམ་དུ་
བྱས་ན་བློ་རྩིང་བར་འགྲོ། ཐོག་མར་རྗེ་ཡ་དའི་སྐུ་ཚེའི་སྒྲུབ་པ་ཅིག(ཞིག)བྱས་ནས་
མཚན་མ་རྙེད་པ་དང་བསྟུན་ཏེ་མཆོད་རྟེན་གྱི་ལས་བརྩམས་པ་འཐད་ཅེས་བཀའ་
གནང་སྟེ། རྗེ་ཡ་དའི་དྲུང་དུའང་སྐུ་ཚེ་བརྟན་པའི་ཐབས་གནང་དགོས་པའི་རྒྱུ་མཚན་
ཕུལ༑ འཕགས་པ་དཔལ་བཟང་བ་གྲོགས་མཆེད་གཉིས་བལ་པོ་ལྷ་བཟོ་འབོད་པ་ལ་
བྱང་པ་ལ་གཏད་དེ་རྫོང་བ་གནང་
། རྗེ་ཉིད་ཀྱིས་འཚལ་མིན་གྱི་སྤེའུ་རུ་སྐུ་མཚམས་
ཤིན་དུ(ཏུ)དམ་པ་བསྡམས་ཏེ་ཟླ་གཅིག་གི་བར་དུ་སྐུ་རིམ་ཚེ་སྒྲུབ་གནང་བས་དགུང་
ལོ་དོན་དྲུག་གི་བར་དུ་འཚོ་བའི་མཚན་མ་ཐོབ། དེ་ནས་ཀྱང་སྒྲུབ་བ་བསྐྱར་ཏེ་གནང་
255



ལོ་པཎ་གྱི་རྣམ་ཐར་ཕྱོགས་བསྒྲིགས།
བས་བཞི་འཕར་བར་མངོན་པ་ཙམ་ཅིག(ཞིག)བྱུང་གསུང་
།
ཁྱད་པར་སྒྲུབ་པའི་རྟེན་ཐོད་པ་དེ། སྒྲུབ་པ་འདི་གནང་བར་བརྩམས་པ་ནས་
མཚན་མ་ངོ་མཚར་བ་དག་བྱུང་ཚོད་དུ་འདུག་པས། བཀའ་ལས་ནང་པས་ང་ལ་
ཐོད་པ་ཅིག(ཞིག)ཕུལ་དང་རྟེན་འབྲེལ་ཡོད་པ་ཡིན་གསུང་བ་སྩལ་བས(བསྩལ་
པས)༑ ནང་སོ་རྡོ་རྗེ་བདེ་མས་ཐོད་པ་ཅིག(ཞིག)ཕུལ་ནས་གང་བཞེད་ཞུ་བ་ལ། བདག་
ལ་སྨུག་པོ་འདི་དགོས་པ་ཡིན་གསུངས་ནས་བཞེས། དེ་ཐོད་རྟེན་མ་བྱས་གོང་དུ་ཕྱི་
སྨུག་པོ་ལ་ནང་ནག་པོ་སོབ་སོབ་ཅིག་ཡོད་པ། ཕྱིས་མདོག་ལེགས་ཤིང་ལྕིད་ཆེ་རུ་སོང་
བ་དང་། མཁྲེགས་ཉམས་ཆེ་རུ་སོང་བ་ཙམ་ནི་ཐམས་ཅད་ལ་ཐུན་མོང་དུ་གྱུར། ཐོད་
པ་བྱུང་བའང་ཙ་རི་ངོས་ནས་བྱུང་བ་ཡིན་ཞེས་ཟོལ་གྱིས་གནང་ཞིང་
། ཞབས་འབྲིང་
བ་དག་ལའང་འདི་ནས་བྱུང་གསལ་པོ་མ་མཆིས། རྗེ་ཉིད་ལ་མཚན་མ་མངོན་སུམ་
དུ་གྱུར་ཡོད་འདུག་ནའང་བཀའ་གསལ་སུ་ལའང་མ་གནང་
། ཕྱིས་ཀྱང་འཕྲོས་གསུང་
བ་ན། པཎ་ཆེན་གྱི་སྐུ་བྱོན་ཡོད་བསམ་པ་རང་ནི་མ་བྱུང་། མཚན་མ་བཟང་པོ་བྱུང་
བས་རེ་ཤིག(ཞིག)སུ་ལའང་རྒྱུས་མེད་པ་ཅིག(ཞིག)བྱེད་རྩིས་ཡིན་ནའང་། ཅུང་
གཡེར་ཆེས་བྱུང་གསུང་།
དེ་ནས་ཟླ་ཤས་སོང་མཚམས་ནང་སོ་རྣམ་པ་གྲ་དར་རྒྱས་གླིང་ན་ཆོ་འཕྲུལ་
སྒྲུབ་མཆོད་ལ་བཞུགས་པ་ལ་ཐོད་པ་དེ་གནང་སྟེ། འདི་སྔར་གྱི་སྒྲུབ་པའི་རྟེན་གྱི་
ཐོད་པ་དེ་ཡིན། མཚན་མ་བཟང་པོ་བྱུང་བས་བཤའ་ཚེའི་ནང་དང་ཁ་ཆོད་ཅིག་
འཆོས་དགོས་ཤེས(ཞེས)སྩལ(བསྩལ)པས། དེར་ཐོད་པ་སྔར་དང་མི་འདྲ་བའི་ཁྱད་
པར་དུ་གྱུར་འདུག་པས་ཐུགས་ཀྱི་དང་བ་དྲངས་ཏེ་གཟིགས་པ་ན། ནང་སོ་དྲུང་
གིས་པཎ་ཆེན་རིན་པོ་ཆེའི་སྐུར་འདུག་པ་གཟིགས་ཏེ། ཐོད་པ་ཡིད་བཞིན་ནོར་བུར་
256



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཚན་གསོལ། རྗེ་བྱམས་པ་གླིང་བའི་དྲུང་དང་། ཆོས་རྗེ་བསམ་རིན་པ་སོགས་ཀྱིས་
གཟིགས་པས་ཀྱང་པཎ་ཆེན་གྱི་སྐུ་ཡིན་པར་ཐུགས་ཆེས། ཡོན་མཆོད་ཐམས་ཅད་རྗེ་
འདིའི་གྲུབ་རྟགས་ལ་ངོ་མཚར་དང་ཐུགས་དང་ལྷག་པར་སྟོབས་སུ་གྱུར་ནས་དངུལ་
ནང་དང་། ཞལ་ཅོད་ཐོད་རྫས་སོགས་ཀྱིས་ཞབས་ཏོག་ཕུལ་ཏེ། ངོ་མཚར་གྱི་སྣང་བ་
འདི་ལྟར་མཐོང་བའི་ཚུལ་དང་བཅས་ཏེ་འཚལ་མིན་དུ་རྗེའི་དྲུང་དུ་འབུལ་དུ་བསྐུར་
བྱུང་བ། ངོ་བོ་ཐུགས་དམ་གྱི་ངེས་པས་རྗེ་ཉིད་ལ་མངོན་སུམ་ཡིན་ནའང་། གཞན་
ངོར་དེ་ལྟ་བུ་བྱོན་པ་དང་གཟིགས་པ་ཐམས་ཅད་ཡ་མཚན་ཆེ་གསུངས་ནས་སྤོས་སྣ་
དང་བཅས་པའི་བསུ་བས་སྤྱན་དྲངས། ཚོགས་ཀྱི་འཁོར་ལོ་གནང་ཞིང་
། ད་ནི་སྔར་ལོ་
གསུམ་ན་བྱིན་རླབས་ཀྱི་མཚན་མ་རྟེན་གཞན་ལ་འོང་བའི་ལུང་བསྟན་བྱུང་བའང་
དུས་ལ་བབ་པར་དགོངས་ནས། པཎ་ཆེན་རིན་པོ་ཆེའི་གདུང་ཞལ་འབྱེད་པའང་
གནང་།
ཁྱད་པར་མཆོད་རྟེན་ཆེན་མོ་སོགས་རྟེན་གསུམ་བཞེད་དགུ་རྣམས་རྩེ་མོར་
འབྱོན་པའི་བྱིན་རླབས་ཀྱིས་མཚན་མར་དགོངས་ནས་མདུན་མ་ཡང་རྩེ་ཞེས་བྱ་བ་
མགུར་དུ་བཞེངས་ཏེ།
དེ་ཡང་། ན་མ་སུ་ཁ་བ་ཏི་པ་དཱ་ཡ། ཕན་བདེའི་གཏེར། །དངོས་གྲུབ་སྩོལ། །
སྐྱབས་གསུམ་དངོས། །བདེ་བའི་སྐུ། །མཉམ་མེད་རྗེ་ལ་མོས་གུས་གཅིག་ཏུ་བསྲེས་
ནས༑ །གནས་གང་སྐྱིད་ཕ་ཡུལ་ན། །རྣལ་འབྱོར་རྒྱ་མཚོའི་སྡེ། །དགའ་འོ་ལ་ཨ་
ཧོཨ་ཧོ༔ རྒྱལ་བའི་ཞིང་ཁམས་ན། །མ་བཅོས་ཀློང་ཡངས་ཁོ། །སྐྱིད་དོ་ལ་ཨ་ཧོཨ་
ཧོ དྷུ། དལ་བ་རྙེད། །འབྱོར་བས་ཕྱུག །བསྟན་དང་མཇལ། །ཚུལ་བཞིན་ཞུགས། །
བསམས་ཤིང་འདུན་མ་ལེགས་ཀྱི་རྩེ་མོར་སོང་ནས། །དྷུ། བཤེས་གཉེན་བསྟེན། །མང་
3Jl
257



ལོ་པཎ་གྱི་རྣམ་ཐར་ཕྱོགས་བསྒྲིགས།
དུ་ཐོས། །ཡིན་ལུགས་བསམས། །སྙིང་པོར་རྟོན། །བསམས༴ དྷུ། མིག་རྒྱང་བསྲིངས། །
ངེས་འབྱུང་སྐྱེས། །རང་འཁྲིས་བཅད། །ལྷག་བསམ་བརྟན། །བསམས་ དྷུ། ལྟ་བ་རྟོགས། །
ཚོགས་གཉིས་བསགས། །ཕྱོགས་རིས་སྤངས། །སྒྱུ་མར་སྦྱངས། །བསམས༴ དྷུ། དབང་གིས་
སྨིན༑ །དམ་ཚིག་བསྲུངས། །རྒྱུད་སྡེར་སྦྱངས། །ངེས་གསང་རྙེད། །བསམས། དྷུ དམ་
པས་བསྐྱངས། །གདམས་ངག་ནོད། །བྱིན་རླབས་ཞུགས། །ཐུགས་ཡིད་འདྲེས། །བསམས་
དྷ༑ འཛིན་ཆགས་སྐྱུངས(བསྐྱུངས)། །རྒྱལ་ཁམས་འགྲིམས། །མཐར་ལྷུང་བྲལ། །སྒྲུབ་
ལ་གཞོལ། །བསམས༴ དྷུ། རང་ངོ་ཤེས། །བཅོས་མ་ཞིག །རེ་དོགས་བྲལ། །རང་བབས་
སྐྱངས(བསྐྱངས)། །བསམས༴ དྷུ། སྣོད་བཅས་བཅུད། །དག་པར་བལྟས། །རྟེན་འབྱུང་
རྩལ༑ །འགག་མེད་སྦྱོང་
། །བསམས༴ དྷུ། བྱེད་པ་བཅིངས
། །ངང་དུ་གློད། །དངས(དྭངས)
སྙིགས་ཕྱེ། །རོ་མཉམ་སྤྱད། །བསམས་རྒྱུ། དག་པའི་ལྷ། །བྲག་ཆའི་དབྱངས། །བདེ་
ཆེན་ཀློངས། །རང་ཤར་བསྒོམས། །བསམས་ བྷུ། དུག་ཉིད་སྨན། །དགྲ་ཡང་བཤེས། །
གཏད་གཟུང་སྟོར། །བདུད་རྩིས་འཚོ། །བསམས༴ ། གང་ཤར་རྐྱེན། །ལམ་དུ་བཏང་། །
མཉམ་པར་འདྲེས། །བརྗོད་མེད་བསྐྱངས། །བསམས༴ དྷུ། ཀུན་དུ(ཏུ)བསྒོམས། །རྩེ་
གཅིག་ངང་
། །སྒོམ་པ་ཞིག །གང་ཤར་སྒོམ། །བསམས༴ དྷུ ཐོས་པའི་རྩལ། །བོགས་སུ་
ཕྱིན༑ །གཞན་དོན་དུ། །ཅི་བྱེད་བསྔོས། །བསམས༴ དྷུ། གྲུབ་མཆོག་རྗེའི། །རྣམ་ཐར་
བསྐྱངས། ། རྟེན་འབྲེལ་འགྲིག །མངོན་སུམ་གྱུར། །བསམས༴ དྷུ། ཀ་ཐུགས་རྗེ། །པཱ་ལ་
རྙེད༑ །ལྷན་ཅིག་སྐྱེས། །རང་གིས་རིག །བསམས༴ དྷུ། སྐལ་བཟང་ཀུན། །སྨོན་ལམ་
མཐུན། །གང་བསམས་དོན། །ལྷུན་གྱིས་འགྲུབ། །བསམས༴ དྷུ། སྤྱོད་པ་མཚུངས། །
སླར་མི་འབྲལ། །ལེགས་པའི་ལམ། །བགྲོད་ཅིག་གྱུར། །བསམས་ཤིང་མདུན་འདུན)མ་
ལེགས་ཀྱི་རྩེ་མོར་སོང་ནས། །གནས་གང་སྐྱིད་ཕ་ཡུལ་ན། །རྣལ་འབྱོར་རྒྱ་མཚོའི་སྡེ། །
258



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དགའ འོ་ལ་ཨ་ཧོཨ་ཧོ །རྒྱལ་བ་ཡི་ཞིང་ཁམས་ན། །མ་བཅོས་ཀློང་ཡངས་ཁོ། །སྐྱིད་
དོ་ལ་ཨ་ཧོཨ་ཧོ །
གཟེངས་བསྟོད་དགའ་བ་བསྒོམས་པས་བོགས་འབྱིན་ཞིང་སྤེལ་བ་མདུན
(འདུན)མ་ཡང་རྩེའི་གླུ། མི་འབྲལ་བར་གཟུང་བྱའི་རྣལ་འབྱོར་ལྷུང་བཟེད། ཀ་པཱ་ལ་
ཡིད་བཞིན་ནོར་བུ། དད་པ་དང་དམ་ཚིག་མི་འཕྲོག་པའི་རྡོ་རྗེའི་སློབ་མ་སྐལ་བ་
མཆོག་རྣམས་ཀྱི་རྐྱེན་གྱིས་གནས་གྱུར་ཞིང་ངོ་མཚར་གྱི་སྣང་བ་གསར་པ་སྟོན་
པའི་ཚེ། རྣལ་འབྱོར་སྤྱོད་པ་རྒྱ་མཚོས་སྤེལ་བ་ཨ་ཧོ་སུ་ཁཾ། ཞེས་པའོ། །དེར་ཚེ་སྒྲུབ་ཀྱི་
སྐུ་མཚམས་ཟླ་གཅིག་པོ་གྲོལ་རྗེས་ནང་སོ་ཡབ་ཡུམ་ལ་སྦྱོར་དྲུག་གི་ཁྲིད་གནང་
།
ཐུགས་དམ་ཀྱང(ཡང)ཤིན་ཏུ་འཕེལ་ཞིང་
། སྐབས་དེར་དཔོན་ཆེན་ཀུན་དགའ་རིན་
ཆེན་རྒྱལ་པོས་ཚོགས་ཀྱི་འཁོར་ལོ་ཟླ་མེད་པ་ཞུས་པའི་ཚེ། རྗེ་ཉིད་ཀྱི་བཀའ་ལས་ཀྱང་
སྔོན་ཆོས་ཀྱི་ཆེད་དུ་སྤྱོད་པའི་ཡོ་བྱད་རུ་ལོ་འབྱོར་ཤོས་སུ་བྱུང་འདུག་ནའང་
། ད་ལན་
གྱི་འདི་ལ་མི་དོ་བར་འདུག །ཁྲིད་སྟོན་གྱི་ཚོགས་འཁོར་བོད་དུ་བྱུང་བ་ལ་བཟང་
ཤོས་ཐུབ་པ་འདུག་གསུང་། གནས་དེར་ཚོགས་ཀྱི་འཁོར་ལོའི་འདུ་བར་ཀུན་བཟང་
བདེ་ཆེན་མ་ཞེས་བྱ་བ་མགུར་དུ་བཞེངས་ཏེ།
ན་མོ་བཛྲ་གཱི་ཏུ་དྷི་པ་ཏཱ་ཡེ། དཔལ་ཀུན་བཟང་བདེ་ཆེན་ཧེ་རུ་ཀ །ཁོང་འོད་
གསལ་མཛེས་མས་རྟག་པར་མཆོད། །འཕྲལ་འདོད་ཡོན་སྒྱུ་མའི་གར་ལ་དགྱེས། །ཡོང་
འཁོར་ལོའི་འདུ་བར་ཞལ་སྟོན་འཚལ། །ཨ་ལ་ལ་ཧོ་གང་ཤར་བདེ་བ་ཆེ། །རོལ་དུ
(ཏུ)གསོལ་མཉམ་ཉིད་ལྷུག་པའི་ངང་
། །དྷུ་བ། ཕྱི་སྣོད་བཅུད་དག་པ་རབ་འབྱམས་
ལྷ༑ །ཁོང་ཐ་མལ་སྣང་ཞེན་དབྱིངས་སུ་དག །ལར་ཅིར་སྣང་རིགས་བརྒྱའི་རང་བཞིན་
ཅན༑ །ཡོང་༴ དྷུ། ནང་མི་ཤིགས་དངས(དྭངས)མ་གསུམ་གྱི་ལུས། །ཁོང་སྙིགས་མའི་
259



ལོ་པཎ་གྱི་རྣམ་ཐར་ཕྱོགས་བསྒྲིགས།
ལས་སྣང་རང་སར་དག །གཤིས་དཔའ་བོ་ཌཱ་ཀི་རྒྱ་མཚོའི་འཇིངས། །ཡོང་༴ དྷུ།
གཞན་ཐབས་ཤེས་ཀུན་དུ་བརྟགས་པའི་ལྷ། །ཁོང་སྲིད་པའི་སྡུག་བསྔལ་དག་པར་
བསྒྱུར། །འཕྲལ་ཀུན་རྟོག་རང་ཤར་རང་གྲོལ་ལམ། །ཡོང་༴ དྷུ རྗེ་རིག་འཛིན་བླ་མས་
གཟི་བྱིན་བསྐྱེད། །ཁོང་དཔའ་བོ་ཌཱ་ཀི་སྤྲིན་ལྟར་འདུ། །འབངས་སྲུངས(སྲུང)མ་
དམ་ཅན་རྒྱ་མཚོའི་ཚོགས། །ཡོང་༴ དྷུ། རྐྱེན་འདོད་ཡོན་དུག་བཅས་དག་པར་
སྦྱངས། །ཁོང་ཟག་མེད་ཡེ་ཤེས་བདུད་རྩིར་སད། །ལར་མཉམ་ཉིད་བདེ་བ་ཆེན་པོར་
སྦར་ །ཡོང་༴ ཧཱུ། དཔྱིད་ལྟེ་བར་སྦར་བའི་གཏུམ་ཆེན་མོས། །ཁོང་སྤྱན་མ་མིག་
སོགས་གནས་སུ་བསྲེགས། །ཧཾ་ཐིག་ལེ་ཟླ་བའི་དགའ་སྟོན་ཆེ། །ཡོང་༴ དྷུ། རྟེན་གཉིས་
སྐྱེས་མོས་སོགས་ཕྱག་རྒྱ་དྲུག །ཁོང་སོ་དྲུག་འདོད་མའི་སྙོམས་འཇུག་རོ། །ལུགས་
འབྱུང་ལྡོག་བཅུ་དྲུག་དགའ་བའི་གར། །ཡོང་༴ ཧྥུ། སྟེང་དཀར་པོའི་རྒྱུན་གྱིས་ངོམས་
པ་ཆང་། །ཁོང་ཕུང་དབང་བདུད་རྩི་ཤར་བཅས་བཟའ། །དབྱིངས་སྟོང་ཉིད་དགའ་
མར་རྟག་སྦྱོར་བ། །ཡོང་༴ དྷུ། རྒྱུན་བདག་པོ་དྲུག་གི་ཕྱག་རྒྱས་བཏབ། །ཁོང་གཞོམ་
མེད་ནཱ་དའི་གླུ་དབྱངས་ལེན། །གྲོགས་མཁའ་འགྲོ་བྱེ་བའི་གར་གྱིས་རོལ། །ཡོང་༴ དྷུ།
དོན་བརྗོད་མེད་བདེ་མཆོག་ལྷན་ཅིག་སྐྱེས། །ཁོང་མཚན་འཛིན་རྟོག་པའི་གོས་དང་
བྲལ༑ །ཉམས་སྒྱུ་འཕྲུལ་རྣམ་པ་ཐམས་ཅད་པ། །ཡོང་༴ དྷུ། གཞི་བཅོས་མས་མ་བསླད་
རྣལ་འབྱོར་ཆེ། །ཁོང་བཅོས་མའི་སྤྱོད་ཚུལ་ཅིར་ཡང་འཆར། །དོན་གཉིས་མེད་ཟུང་
འཇུག་ཡངས་པའི་ཀློང་
། །ཡོང་༴ དྷུ། ཨ་རྡོ་རྗེ་བདེ་མཉམ་ཀུན་སྤྱོད་མ། །ཁོང་ཧཾ་
ཡིག་མགོན་པོའི་དམ་ཚིག་ཅན། །ལར་མཁའ་སྤྱོད་འདོད་པའི་དངོས་གྲུབ་མཆོག །
ཡོང་
1()
ཀུན་དུ(ཏུ)བཟང་པོ་རྡོ་རྗེ་བདེ་བ་ཆེན་པོའི་གླུ་ཐུན་མཐར་ཤར་བ། ཐུན་
260



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཚམས་སུ་ཡི་གེར་སྤེལ་ཏེ་གྲུབ་པ་མཆོག་གི་བསྟི་གནས་འཚལ་མིན་ཡང་དགོན་གྱི་
ཐེག་མཆོག་ཡང་རྩེའི་ཕོ་བྲང་གི་འཁོར་ལོ་འདུ་བའི་དགའ་སྟོན་གྱི་གྲལ་དུ་རྣལ་
འབྱོར་སྤྱོད་པ་རྒྱ་མཚོའི་སྡེས་དབྱངས་སུ་བགྱིས་པ་ཨ་ཧོ༔ ཞེས་པ་སྟེ། ཕྱིས་ཡི་གེ་
འགོད་པ་གནང་ནས་འདི་གསེར་གྱིས་བྲིས་ལ་ཐུགས་ལ་གཟུང་(བཟུང་)གསུངས་ནས་
ནང་སོ་དྲུང་དུ་གནང་ཞིང་
། ནང་སོ་དཔོན་ཆེན་རིན་ཆེན་བཟང་པོས་གསོལ་བ་བཏབ་
པའི་ངོར་བླ་མ་ཀུན་འདུས་ཀྱི་བསྟོད་པའང་མཛད། སྐབས་དེར་འགྲོ་མགོན་གྱི་རག་
སྐུ་ཕྱག་ནས་མ་ཅིག(ཞིག)དབུ་སྔས་མགོ་ན་བཞུགས་པ་ལ། ནང་སོ་དཔོན་ཆེན་པ་
དེས་གཟིགས་ཙམ་ནས་དགྱེས་ཚོར་ཆེ་བར་མཛད་བྱུང་བས་འགྲོ་མགོན་ལ་ཐུགས་
གུས་པའི་ངོར་གནང་དགོས་པ་འདྲ་དགོངས་པ་ན། དེ་ནུབ་ཐོ་རངས་ཀྱི་དུས་བུད་
མེད་དམར་མོ་ཅིག(ཞིག)དྲུང་དུ་འོངས་ནས་དགའ་བའི་རྣམ་འགྱུར་དང་བཅས་
བཞིན་དུ། འགྲོ་མགོན་གྱི་སྐུ་འདི་ནང་པ་རྣམ་པའི་རྟེན་གྲལ་དུ་བཞུགས་པ་ལེགས་པ་
འདུག །ཉིད་ཀྱི་དབུ་སྔས་མགོར་དགོས་ན་གངས་ཁྲོད་ན་འགྲོ་མགོན་གྱི་སྐུ་ཁྱུད་གང་
བ་ཅིག(ཞིག)ཡོད། དེ་གདན་དྲོངས་ཞུ་བ་ཅིག(ཞིག)བྱུང་། དེའི་སང་གངས་ཁྲོད་ན་
དེ་འདྲ་ཡོད་དམ་རྩད་གཅོད་གནང་བས། ཞལ་རས་ལ་བཅོས་ཅུང་ཟད་བྱས་ནས་བླ་
མ་ཞང་གི་སྐུ་ཡིན་ཟེར་ཞིང་འདུག་སྟེ། ངོ་བོ་འགྲོ་མགོན་ཡིན་ངེས་ཤིག་འདུག་ཞུ་
བ་ལ། ད་ལྟ་སྤྱན་དྲོངས་གསུང་བ་རྩལ(བསྩལ)ཏེ་ཞལ་རས་ལ་ལར་བཅོས་ཅུང་
ཟད་ཕུལ་ནས། དབུ་སྔས་མགོར་བཞུགས་སུ་གསོལ། སྐབས་དེར་གེགས་སེལ་སྙིང་པོ་
ལག་ལེན་གྱི་གླུ་མགུར་དུ་བཞེངས་ཏེ།
དེ་ཡང་། ན་མསརྦ་པྲ་སཱ་དྷ་ཀ་ཡ། རྒྱལ་བའི་ཕྲིན་ལས་པ། །དྲིན་ཅན་ཐམས་
ཅད་ལ། །སྙིང་ནས་སྐྱབས་སུ་མཆི། །རྟག་པར་བརྩེ་བས་སྐྱོངས། །དད་ཅན་བསམ་ཤེས་
261



ལོ་པཎ་གྱི་རྣམ་ཐར་ཕྱོགས་བསྒྲིགས།
ཀུན༑ །དམ་ཆོས་སྙིང་པོར་མཛོད། །བསམ་ཤེས་སྐལ་ལྡན་ཀུན། །སྙིང་པོ་ལག་ཏུ་ལོང
(ལོངས)། །དྷུ་བ། རྙེད་དཀའི་དལ་འབྱོར་འདི། །ཅིས་ཀྱང་འཇིག་པར་ངེས། །ནམ་འཆི་
ངེས་པ་མེད། །ཕྱི་མའི་མདུན(འདུན)ཐབས་སོམས། །ཅི་ནས་འབྲལ་བར་ངེས། །སོག་
བྲུན་རེ་ལྟོས་ཤོལ། །དཀར་གནག་ཕྱི་བཞིན་འབྲང་
། །སླུ་མེད་ལས་འབྲས་སོམས། །
མནོག་ཆུང་འཁོར་བ་འདིར། །ཡུན་རིང་སྡུག་ཐག་བཅད། །མནར་ཡུན་དེ་ཙམ་ཡིན། །
སྙིང་ནས་ཐར་པ་འཚོལ། །ངར་འཛིན་ཕུང་འགོང་འདིས། །ཆགས་སྡང་སྙིང་རླུང་
བསླང་། །འགྲོ་དྲུག་ཕན་བདེའི་ཁུར། །ལྷག་བསམ་ཕྲག་པར་ལོང(ལོངས)། །བདེ་སྡུག་
སྙིང་སྲན་འདི། །རེ་དོགས་ཁོང་པའི་གཅོད། །གཏོང་ལེན་ནད་བརྒྱའི་སྨན། །ཐར་པའི་
སྲོག་གི་ཟུངས། །རང་ཞི་འདོད་པའི་བློ། །ལམ་གོལ་ལྟུང་བའི་གནས། །རིན་ཆེན་བྱང་
ཆུབ་སེམས། །རི་དབང་ལྟར་བརྟན་གཟུང་
། །ཉི་ཚེའི་སྐྱབས་གཞན་གྱིས། །ཁ་ཉེན་
འཁོར་བར་བསྒྱུར། །སླུ(བསླུ)མེད་དཀོན་མཆོག་ལ། །གཏན་གྱི་རེ་ལྟོས་ཆོས། ། གཡོན་
ཅན་བྱ་དཀར་ཚུལ། །བཤེས་གཉེན་ངན་པས་སླུ(བསླུ)། །མཚན་ལྡན་མཉམ་མེད་རྗེར། །
ཕན་བདེའི་རྩ་བ་གཏོད། །ཐོས་པའི་མིག་ལྡོངས་ན། །ལམ་བཟང་རྡོག་སྣར་འཛད། །
ཟབ་གསལ་ཤེས་རབ་མིག །རིགས་པའི་སྨན་གྱིས་བཙའ། །ཞིང་མེད་སོ་ནམ་བྲལ། །
སྟོན་ཐོག་སུ་ལ་འབྱུང་
། །སྡོམ་གསུམ་དམ་ཚིག་བཅས། །སྲོག་དང་བསྡོས་ཏེ་བསྲུང་། །
འཁོར་ལོ་གཅིག་སྦྱར་བའི། །ཤིང་རྟས་གར་མི་ཕྱིན། །ཚོགས་གཉིས་འཁོར་ལོའི་འགྲོས། །
བག་ཡོད་ཤིང་རྟར་སྦྱར། །རྣམ་རྟོག་མ་རིག་ཆེས། །གནས་ལུགས་རྟོགས་མི་སྲིད། །
རང་རིག་མངོན་སུམ་ལམ། །བྱིན་རླབས་སྟོབས་ཀྱིས་བཙལ། །སྲབ་སྐྱོགས་མ་བཅུག་ན། །
རྟ་རྒོད་གདུལ་བར་དཀའ། །བྱེད་བཅིངས་འཁྲུལ་མེད་ཀྱིས། །རྡོ་རྗེའི་ས་གསུམ་
བསྒྲུབ། །མཇུར་བུས་དམ་བཅིངས་པའི། །རྔ་མོ་ཕྱོགས་བཅུར་འབྲོས། །བཅོས་མིན་
262



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སེམས་ཀྱི་གསང་
། །རང་བབ་ངང་དུ་བསྐྱང་། །ཅིར་སྣང་རང་གི་སེམས། །གཉིས་འཛིན་
ཕྲ་མ་ཤིག །སེམས་ཉིད་རྩ་བྲལ་ལ། །བསལ་བཞག་དབྱིངས་སུ་དག །ཤེས་ན་རླབས་
ཀྱང་ཆུ། །འཕྲོ་ཡང་གནས་པའི་ངང་
། །དངས(དྭངས)ན་རྙོག་ཀྱང་ཆུ། །བྱིང་ཡང་
འོད་གསལ་འཇིངས། །སྣང་བ་དག་པའི་ཤེལ། །ངན་རྟོག་རྡུལ་གྱིས་བཀབ། །སྣོད་བཅུད་
རྒྱལ་བའི་ཞིང་། །སྒྱུ་མའི་ངང་དུ་སྦྱངས། །རྩ་བྲལ་རང་རིག་ལ། །སྒོམ་པའི་ལྷད་མ་
གཞུག །གསལ་སྟོང་བློ་བྲལ་འདི། །གུ་ཡངས་རྗེན་པར་སྐྱོངས། །འབྱུང་འཇུག་
བེམས(བེམ)པོའི་རླུང་
། །བསྡམས་ཀྱང་ཟུག་རྔུའི་རྒྱུ། །མཉམ་ཉིད་དབུ་མའི་རླུང་། །མི་
རྟོགས་རྒྱ་ཡན་བཅིང་
། །ཐིག་ལེ་ཆུ་ཟླའི་གར། །བཀག་ཅིང་འཕོ་བར་རྩོམ། །སྒྲ་གཅན་
ཐིག་ལེ་ཆེར། །ཉི་ཟླའི་འཕོ་བ་དགག །འཁྲུལ་འཁོར་ལུས་ཀྱི་གནད། །གཅུན་ཞིང་
ནང་དུ་ལྡང་། །ཀུན་ཁྱབ་དྷུ་ཏཱིའི་འགྲོས། །མཉམ་ཉིད་ངང་དུ་ཤིག །ཉོན་མོངས་སྦྲུལ་
གྱི་དུག །གཉེན་པོའི་འོ་མས་སེལ། །སྣང་གསུམ་རིག་སྔགས་ཆེ། །ཡེ་ཤེས་བཅུད་དུ་
བླང་༑ །འདོད་ཡོན་བཙན་ཐབས་དུག །ཐར་པའི་འཚོ་བ་འཕྲོག །རོ་སྙོམས་སྦྱོར་བ་
རྒྱས་ །རྨ་བྱའི་བཅུད་ལེན་བྱ། །སྦྱོར་བ་མ་ཤེས་ན། །སྨན་ཀྱང་(ཡང་)དུག་ཏུ་འགྱུར། །
སེམས་ཀྱི་གསང་རིག་ནས། །ཐམས་ཅད་ལམ་དུ་ལོང་
། །ཆུ་ཐིགས་རྒྱ་མཚོར་ལྷུང་
། །རྒྱ་
མཚོའི་མཐར་མི་ཟད། །བསགས་དང་ཡོད་པའི་དགེ། །བྱང་ཆུབ་རྒྱ་མཚོར་བསྔོས། །རང་
འཁྲིས་མ་བཅད་ན། །གཞན་དོན་རང་བདེའི་ཐབས། །རྒྱལ་སྲས་སེམས་རྙེད་ནས། །ཅི
བྱེད་གཞན་གྱི་དོན། །ལག་ལེན་སྙིང་པོའི་གནད། །མུ་ཅོར་གླུར་བླངས་པ། །མདོ་ཅན་
སྐལ་མཉམ་ལ། །སྙིང་གཏམ་བདུད་རྩིའི་བཅུད། །སྙམ་དུ་ཐོས་སྒྲོགས་ཙམ་མ་ཡིན་
པར་ཤར་བ། ཐུན་མཚམས་ཀྱི་སྐྱོ་བསང་དུ་ཡི་གེར་བྲིས་ནས། གེགས་བསལ་བ་སྙིང་
པོ་ལག་ལེན་གྱི་གླུ་ཞེས་མིང་དུ་བཏགས་ཤིང་
། དབྱངས་སུའང་སྤེལ་བ་པོ་ནི་རྣལ་
263



ལོ་པཎ་གྱི་རྣམ་ཐར་ཕྱོགས་བསྒྲིགས།
འབྱོར་སྤྱོད་པ་རྒྱ་མཚོའོ། །གནས་དེར་བཞུགས་རིང་གཞི་བདག་ཤུག་པ་སྤུན་གསུམ་
གྱིས་ཀྱང་དགའ་བའི་རྣམ་འགྱུར་མང་པོ་བྱས་པ་ཡིན་གསུང་ཞིང་
། དེ་ནས་སྐུ་མཚམས་
དེའི་རྗེས་ཐོགས་སུ་མཆོད་རྟེན་ཆེན་མོའི་དཔེ་སྟོན་གྱི་བཀོད་པ་ཐོག་མར་ཟན་ལ་
བཅོས། དེ་ནས་ལྡེ་དགུ་ལ་བཅོས། དེ་ནས་འཚལ་མིན་ཀླུ་ཁང་དུ་ས་རྡོ་ལ་སྒྲུབ་པ་
གནང་སྟེ། དེ་ལ་རབ་གནས་ཀྱང་ཆོ་ག་བཞིན་གནང་བས་དགེ་མཚན་འཐུན(མཐུན)
སྣང་བ་མང་པོ་བྱུང་
། རྗེས་སུ་མཆོད་རྟེན་ཆེན་མོ་བརྩིགས་དུས་འུ་ལག་ཡན་ཆོད་ལ་
གཞན་ལས་ལོངས་སྤྱོད་ཆེ་བ་ཅིག(ཞིག)བྱུང་བ་དེ་དཔེ་སྟོན་དང་པོ་དེ་ཟན་ལ་བྱས་
པའི་རྟེན་འབྲེལ་དུ་འདུག་གསུང་། སླར་རྗེ་ཉིད་འཚལ་མིན་དུ་སྐུ་མཚམས་ཀྱི་འཕྲོ་
གནང་། དུས་དེར་ཡར་འབྲོག་པ་ནང་སོ་ཁྲི་དཔོན་པ་སྐུ་མཆེད་དུས་ཀྱི་མཐའ་ལ་
ཡོལ་བ་བརྟེན་པའི་ཞུ་བ་སྔ་ཕྱིར་བྱུང་བ་འང་
། ཐུགས་དམ་གྱིས་བསྐྱབས་ཏེ་ཐར་པའི་
ལམ་གྱི་སྣ་རྙེད་པའི་བཀའ་དྲིང་སྩལ(དྲིན་བསྩལ།)
དེ་ནས་ནང་སོ་རྣམ་པ་ལ་མཆོད་རྟེན་ཆེན་མོ་རྩིག་པ་སྐབས་སུ་བབ་པའི་
བཀའ་ལུང་སྩལ(བསྩལ)ཏེ། དེ་ཡང་རྒྱལ་བ་ཐམས་ཅད་ཀྱི་ཆོས་ཀྱི་སྐུའི་མཆོད་རྟེན་
བཀྲ་ཤིས་སྒོ་མང་པོ་པ་ཐོས་པས་རྣམ་པར་གྲོལ་བ་ཆེན་པོ་དང་
། རྒྱལ་བ་མ་ཕམ་པའི་
སྐུ་བརྙན་རིན་པོ་ཆེ་རྟེན་དང་བརྟེན་པར་བཅས་པ་འདི་དག་གང་དུ་བཞེངས་པའི་
གནས་ནི། གངས་ཅན་གྱི་ཡུལ་དབུས་ཀྱི་སའི་ཆ་ལྷོ་ཕྱོགས་ཀྱི་རྒྱུད་ལས་དགེ་བ་འབྱུང་
བའི་ཡུལ་གྲུ་ཆེན་པོ་གྲ་ཞེས་བྱ་བ། མཐུ་ཆེན་རྡོ་རྗེ་བདུད་འདུལ་གྱིས་བསྲུང་ཞིང་སྐྱོབ་
པའི་ས། སྤྲུལ་པའི་སྐྱེས་མཆོག་དབང་ཕྱུག་འབར་གྱི་གཙུག་ལག་ཁང་དང་ཐག་
མི་
རིང་བ། དཔལ་མགོན་བྱམས་པའི་གླིང་ཞེས་བྱ་བའི་ཆོས་ཀྱི་ས་དྲ་ཆེན་པོར་བཞེངས་
སུ་གསོལ་ལ། གང་གི་ཆེད་དུ་བྱ་བ་ནི། མགོན་པོ་ནགས་ཀྱི་རིན་པོ་ཆེ་ལ་སོགས་པ་
264



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གྲུབ་ པའི་དབང་པོ་རྣམས་ཀྱི་དགོངས་པ་བསྐང་བ་དང་། ཁྱད་པར་རྗེ་ཐམས་ཅད་
མཁྱེན་པ་ཆེན་པོ་བསོད་ནམས་རྣམ་པར་རྒྱལ་བའི་ཞལ་སྔ་ནས་ཀྱི་ཐུགས་དམ་དུ་བྱ་
བ་ལས།
རིས་མེད་པའི་བསྟན་པ་དང་སེམས་ཅན་གྱི་ཕན་བདེ་ཁོ་ནའི་སླད་དུ་སྟེ།
སྦྱིན་པའི་བདག་པོ་ནི་ཡར་རྒྱབ་དཔོན་ཆེན་རིན་ཆེན་ཆོས་རྒྱལ་དཔལ་བཟང་པོ་ཞེས་
བྱ་བ་དགེ་བའི་ཐུགས་ཅན་དག་དང་། དེའི་བཙུན་མོ་དཔལ་རྡོ་རྗེ་བདེ་མ་ཞེས་བྱ་
བ་དང་། སྲས་དཔོན་ཆེན་ཀུན་དགའ་རིན་ཆེན་རྒྱལ་པོ་དང༌
། དཔལ་བཞི་འཛོམ་
རིན་ཆེན་དོན་ཡོད་ཅེས་བྱ་བ་སྟེ
། ཆོས་ཀྱི་སྦྱིན་པོ་ཡབ་ཡུམ་སྲས་དང་བཅས་པ་རྣམས་
ཀྱིས་བདོག་པའི་དངོས་པོ་ཕངས་པ་མེད་པར་བཏང་སྟེ་དགེ་བའི་ལས་ལ་སྤྲོ་བ་དང་
བཅས་པས་འཇུག་ལ། ཁྱད་པར་དུ་ཡང་དཔལ་རྡོ་རྗེ་བདེ་མ་ནི་བསག་པ་ཕུལ་དུ་
གྱུར་པས་ཡོ་བྱད་ཀྱི་ཁྱད་པར་འདོད་དགུས་འབྱོར་ཞིང་། གཏོང་བ་ལ་གོམས་པ་དང༌།
ཁྱད་པར་གྲུབ་པའི་དབང་པོ་རྗེ་བཙུན་ལོ་ཙཱ་བ་ཆོས་ཀྱི་སྤྱན་ཅན་འདིའི་བཀའ་སྒྲུབ་
པ་ལ་སྨོན་ལམ་བཏབ་པ་ཞིག་པས། རྗེ་འདིའི་ཚད་མར་གྱུར་པའི་བཀའ་ཁོ་ན་སྤྱི་བོར་
ནོད་དེ་རྗེས་སུ་འཇུག་ལ། རྗེ་ཉིད་ཀྱི་ཡེ་ཤེས་ཆེན་པོས་རྒྱུད་བྱིན་གྱིས་བརླབས་པས་
དགེ་བའི་ལས་འདི་དག་ལ་སྤྲོ་བ་དང་བཅས་པས་རང་ཉིད་རྩོལ་ཞིང་། གཞན་དག་
ཀྱང་བགྱིད་པར་བསྐུལ་བ་ལ་སོགས་པས་བརྟུལ་བ་བརྟན་པོར་སྤྱོད་པ་ཉིད་ཀྱིས་སྒྲུབ་ལ།
དུས་ནི་དགའ་བ་ཞེས་བྱ་བ་ཆུ་ཕོ་འབྲུག་གི་ལོའི་ས་ག་ཅན་གྱི་དཀར་པོའི་ཚེས་བཅུ་
བཞི་ནས་བརྩམས་ཏེ་ལས་ལ་ཟུག །ཇི་ལྟར་བསྒྲུབས་པའི་ཚུལ་ཡང་
། དགེ་བའི་ལས་
འདི་དག་བར་ཆད་མེད་པར་འགྲུབ་པའི་ཆེད་དུ། ལྷ་སར་ཇོ་བོ་རིན་པོ་ཆེའི་དྲུང་དུ་
སྣམ་སྦྱར་དང་མཆོད་སྤྲིན་བསྟབས་ཏེ་དགེ་སློང་བཞི་སྡེ་སྨོན་ལམ་འདེབས་སུ་འཇུག་
པ༑ བསམ་ཡས་བྱང་ཆེན་དང་། གདན་ས་ཐེལ་གྱི་འགྲོ་མགོན་རིན་པོ་ཆེས་གཙོས་
265



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་བརྟེན(རྟེན)བྱིན་རླབས་ཅན་ཡིན་ཕྱིན་ན་གང་བཞུགས་ཐམས་ཅད་ལ་ཅོད་པན་
མཆོད་པའི་ཁྱད་པར་དང་བཅས་པའི་སྨོན་ལམ། ཐེལ་གྱི་ཡེ་ཤེས་མགོན་པོ་དང་།
བསམ་ཡས། གྲ་ཐང་འཚལ་མིན་སོགས་ཀྱི་བཀའ་བསྲུངས(སྲུང་)ཐམས་ཅད་ལ་
མཆོད་གཏོར་སྤྱན་གཟིགས་རྒྱ་ཆེན་པོ་བསྔོས་ཏེ་གཏོར་རྒྱུན་དང་བཅས་པའི་ཐུགས་
དམ་བསྐུལ་བ། རྗེ་འགོས་ཀྱི་ཞལ་སྔ་ནས་དང་
། རྗེ་ནམ་པ་སོགས་དགེ་བའི་བཤེས་
གཉེན་མཁས་ཤིང་གྲུབ་པ་ཆེན་པོ་རྣམས་དང་
། ཡར་མར་གྱི་བླ་མ་ཐུགས་དམ་ཅན་
ཡོད་དོ་ཅོག་ལ་འབུལ་གནོད(ནོད)མང་པོ་ཕུལ་ཏེ་ཐུགས་དམ་གྱི་སྐྱབས་སུ་འཇུག་པ་
དང་སྨོན་ལམ་ཞུ་བ། ཚོགས་སྡེ་གསུམ་དང་དགེ་འདུན་གྱི་ཕལ་ཆེ་བར་ཁ་ན་མ་ཐོ་བ་
མེད་པའི་བཏུང་བ་བསྟབས་ཏེ་སྨོན་ལམ་འདེབས་པ། མཆོད་རྟེན་རྩིག་པའི་ཉེ་སྐོར་དུ་
ཤེས་རབ་ཀྱི་ཕ་རོལ་དུ་ཕྱིན་པ་འབུམ་གྱི་འུར་འདོན་མ་ཆད་པ། ཁྱད་པར་རྗེ་བྱམས་
པ་གླིང་བ་ཆེན་པོའི་ཞལ་སྔ་ནས་དང་། རྗེ་ཉིད་དཔོན་སློབ་ཀྱིས་ཐུགས་དམ་གྱི་འཇུག་
པ་རྩེ་གཅིག་ཏུ་བྱིན་གྱིས་བརླབས་ཏེ་ཐོག་མར་དཔེ་སྟོན་མཆོད་རྟེན་ནང་སོ་དྲུང་
དཔོན་གཡོག་ལ་དཔེ་དང་བཀོད་པ་རྩལ(བསྩལ)ཏེ་བཞེངས་སུ་བཅུག་པས་ཕྱག་རྟོལ་
བ་ཙམ་གྱི་དཀའ་བ་བྱས་ཏེ་བཀའ་བཞིན་བསྒྲུབས།
དེ་ནས་མཆོད་རྟེན་ཆེན་མོའི་རྩིག་རྨང་གི་ས་འདྲ་བའི་ཚེ། ས་ཐོག་མར་འདྲ་
ཞིང་རྩིག་རྨང་འཇུག་པ་ལ་འཇིག་རྟེན་པ་དག་རྟོག་པ་བྱེད་པས་ཇི་ལྟར་བགྱི་བ་དང་
།
ཆེ་ཆུང་གི་ཚད་ཇི་ཙམ་གཏོང་གི་ཞུ་བ་བྱུང་བ་ལ། ཀ་པཱ་ལ་ཡིད་བཞིན་ནོར་བུ་སྤྱན་
དྲོངས་ལ་ནང་སོ་དྲུང་རང་གིས་ཐིག་གཏོང་བ་དང་རྩིག་རྨང་འཇུག་པ་མཛོད།
དོགས་པ་ཅི་ཡང་མི་དགོས་ཁག་ཐེག །ཆེ་ཆུང་ས་རྡོ་ལ་སྒྲུབ་པ་ཡིན་པས་སྙིང་སྟོབས་
བསྐྱེད་དགོས་གསུང་བ་སྩལ(བསྩལ། དེས་ཀྱང་བཀའ་བཞིན་འཚལ་ཏེ་ཡིད་བཞིན་
266



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ནོར་བུ་སྤྱན་དྲངས་ནས་མཆོད་རྟེན་གྱི་སའི་གཞིར་བཞུགས་སུ་གསོལ་ཏེ་ཆང་བླུགས་
པས༑ ཆང་ཁོལ་ཏེ་ཞག་ཉ་མིག་ལྟ་བུས་ཐོད་ཆང་གི་སྟེང་ཁྱབ་པའི་ཆོ་འཕྲུལ་ཆེན་པོ་
དང་༑ ས་འོག་ནས་རུས་སྦལ་གྱི་གཟུགས་ཅན་གྱི་རྡོ་ནོར་བུ་སྐྱིད་ཅན་སྣུམ་བག་དང་
བཅས་པ་པང་ལོན་མ་ཅིག(ཞིག)ཀྱང་འཐོན་པ་སོགས་དགེ་མཚན་ཁྱད་པར་ཅན་
ཡང་བྱུང་། དེར་ནང་སོ་དྲུང་དང་དགེ་བའི་བློ་ཅན་དག་གིས་ཐིག་སྣ་གཟུང་(བཟུང་)
སྟེ༑ ཅི་ཐུབ་ཀྱིས་ཆེ་བ་ཅིག(ཞིག)བཞེངས་དགོས་བསམ་པའི་འདུན་པས་ཐིག་བཏབ་
པས༑ ཕྱོགས་རེ་ལ་འདོམ་ཉི་ཤུ་རྩ་གཉིས་རེ་ཡོད་པ་བྱུང་སྟེ། ཕྱིས་ཀྱང་
། དེ་དུས་རྗེ་
རིན་པོ་ཆེའི་ཐུགས་རྗེས་རྒྱུད་བསྐུལ་ནས་ཡིད་ལ་མེད་ལ་རྒྱུ་ཚད་དེ་ཙམ་ཅིག(ཞིག)
བཏབ་ཚར་འདུག །གཞན་དེ་ཙམ་བློར་ཤོང་བ་མི་འདུག་གསུང་
། དེ་ཉིན་རྗེ་ཉིད་
ཀྱིས་འཚལ་མིན་ནས་བྱམས་པ་གླིང་ངོས་སུ་ཞལ་ཕྱོགས་པས་སྐུ་ལ་སྣམ་སྦྱར་བསྣམས་
ཏེ་རབ་གནས་གནང་བས། མཆོད་རྟེན་གྱི་སའི་གཞིར་མེ་ཏོག་གི་ཆར་བབ(བབས)
པ་ཀུན་ལ་འཐུན(མཐུན)སྣང་དུ་གྲུབ་པ་བྱུང་
།
དེ་ནས་མཆོད་རྟེན་གྱི་ལས་ལ་ཟུག་པ་ནས་མཐར་མ་ཕྱིན་གྱི་བར་དུ་མངའ་
འབངས་ཀྱི་རྡོ་ཤིང་གི་བཟོ་རིག་པ་བརྒྱད་བཅུ(ཅུ)ཙམ་ལ་ཕོགས་དང་
། གྲོ་བཞེས།
ལས་མི་སྲིད་དོ་འཚལ་ལ་དགེ་དྲོའི་ཐབ་གཟུང་(བཟུང་)། ལོ་རེ་བཞིན་འཛུགས་སྟོན་
སྒང་ཐོན་སྟོན་སོགས་གཞིས་ཁ་ཡར་མར་གསུམ་ནས་བློས་གཞལ་བར་མི་སྤྱོད་པའི་
དུས་སྟོན་བཟང་པོ་རྣམ་བཞག་དང་བཅས་པ་རྗེ་འདི་ཉིད་ཀྱི་བཀའ་ཁོ་ན་སྤྱི་བོས་
ནོད་དེ་བསྒྲུབས་པས། ལས་མི་ཐམས་ཅད་ཡིད་གཅིག་ཏུ་འདུན་པས་རྩོལ་བ་ལས།
མཆོད་རྟེན་གྱི་རྩིག་པ་པང་སྐོར་ཙམ་སོང་མཚམས། རྗེ་ཉིད་ཀྱང་སྐུ་མཚམས་བཀྲོལ་
ཏེ་ཕེབས། དེར་རྗེ་བྱམས་པ་གླིང་པ་ཆེན་པོའི་ཞལ་སྔ་ནས་དང་དཔོན་སློབ་ལྷན་དུ་
267



ལོ་པཎ་གྱི་རྣམ་ཐར་ཕྱོགས་བསྒྲིགས།
མཆོད་རྟེན་གྱི་སྲོག་ཤིང་དང་པོ་འབུལ་བའི་མཆོད་རྟེན་གྱི་དབུས་དེ་ཉིད་ན་བཞུགས་
པ་ལ། འགྲོ་མགོན་རིན་པོ་ཆེའི་སྐུ་བྱིན་རླབས་ཅན་ཅིག(ཞིག)སྤྲུལ་སྐུ་བས་ཕུལ་བྱུང་
བས༑ རྟེན་འབྲེལ་བཟང་དགོངས་ནས། ཕྱིས་སྐུ་དེ་མཆོད་རྟེན་གྱི་གྷ་ཊི་རའི་ནང་དུ་
བཞུགས་སུ་གསོལ། དེ་ནས་འགྲོ་བ་མི་མངས་རྣམས་དགེ་བའི་ལས་ལ་བསྐུལ་བའི་ཕྱིར།
ཕྱགས་ཕྱིར་ནང་སོ་རྣམ་པའང་ལས་ཀྱི་གྲར་ཕྱག་བདར་ཏེ། རྗེ་ཉིད་ཀྱིས་རྡོ་འདྲེན་པའི་
ཕྱག་རྒྱ་གྲངས་གནང་བ་དང་ལྷན་ཅིག་ཡིག་དྲུག་གླུར་བླང་བའི་མགུར་མང་པོ་བཞེངས་
པ་ནི།
ཧྥེ་ཡ་སེy། དཀོན་མཆོག་གསུམ་ལ་སྐྱབས་སུ་མཆི་བ་ལགས་སོ། །ཨོཾ་མ་ཎི་
པདྨེ་ཧཱུཾ། འགྲོ་བའི་དོན་དུ་བྱང་ཆུབ་སྒྲུབ་པ་ལགས་སོ། ། ཨོ༴ སྣོད་བཅུད་དག་པའི་ཞིང་
ཁམས་ཡིན་པ་ལགས་སོ། ། ཨོ༴ རང་སེམས་སྐྱེད་མེད་ཆོས་སྐུ་ཡིན་པ་ལགས་སོ། ། ཨོཾ་
ཅིར་སྣང་འགག་མེད་ལོངས་སྐུ་ཡིན་པ་ལགས་སོ། ། ཨོ༴ གང་ཤར་རྟེན་འབྲེལ་ཆོས་སྐུ་
ཡིན་པ་ལགས་སོ། ། ཨོ༴ རང་རིག་ལྷུན་གྲུབ་ལྷུག་པར་སྐྱོང་བ་ལགས་སོ། ། ཨོ༴ ལྷན་
སྐྱེས་བདེ་ཆེན་འཕེལ་འགྲིབ་མེད་པ་ལགས་སོ། ། ཨོ༴ མཚན་འཛིན་རྣམ་རྟོག་དབྱིངས་
སུ་དག་པ་ལགས་སོ། ། ཨོ༴ དྲིན་ཅན་བླ་མའི་བཀའ་དྲིན་ཡིན་པ་ལགས་སོ། ། ཨོ་
མཉམ་མེད་ཆོས་རྗེའི་བཀའ་དྲིན་ཡིན་པ་ལགས་སོ། ། ཨོ༴ བསམས་ཤིང་བསམས་ཤིང་
གསོལ་བ་འདེབས་པ་ལགས་སོ། །ཨོ༴ འཁོར་བ་མ་སྤང་(སྤངས)གནས་སུ་དག་པ་
ལགས་སོ། ། ཨོ༴ འགྲོ་དྲུག་ཐར་པའི་ལམ་སྣ་འདྲེན་པ་ལགས་སོ། ། ཨོཾ༴ བཀྲ་ཤིས་
བསམས་པ་དོན་དུ་འགྲུབ་པ་ལགས་སོ། ། ཨོ༔ འདུན་མ་ལེགས་ཀྱི་རྩེ་མོར་ཕྱིན་པ་
ལགས་སོ། ། ཨོ༴ གང་ཤར་འདི་ཀུན་ལམ་དུ་ལོངས་པ་ལགས་སོ། ། ཨོཾ༴ རྒྱལ་བའི་ཕྲིན་
ལས་གནས་འདིར་བཞུགས་པ་ལགས་སོ། ། ཨོ༴ བཀྲ་ཤིས་དཔལ་གྱི་མཆོད་རྟེན་
268



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བཞེངས་པ་ལགས་སོ། ། ཨོྃ༴ རབ་འབྱམས་རྒྱལ་བའི་ཕོ་བྲང་བཞེངས་པ་ལགས་སོ། །
ཨོཾ༴ དུས་གསུམ་རྒྱལ་བས་བྱིན་གྱིས་རློབས་པ་ལགས་སོ། ། ཨོ༴ བརྒྱད་ཁྲི་བཞི་སྟོང་
ཆོས་སྒོ་འབྱེད་པ་ལགས་སོ། ། ཨོ༴ སྐལ་ལྡན་འགྲོ་བའི་རེ་བ་སྐོང་བ་ལགས་སོ། ། ཨོ་
མཉམ་མེད་ཆོས་རྗེའི་འཕྲིན་ལས་བསྒྲུབ་པ་ལགས་སོ། ། ཨོ༴ ཐམས་ཅད་མཁྱེན་པའི་
ཕྲིན་ལས་བསྒྲུབ་པ་ལགས་སོ། ། ཨོྃ༴ རྒྱལ་བ་བྱམས་པས་བྱིན་གྱིས་རླབས་པ་ལགས་སོ། །
ཨོ༴ ངོ་མཚར་གཟུགས་སྐུའི་སྣང་བ་ཤར་བ་ལགས་སོ། ། ཨོ༴ མ་ཕམ་བསྟན་ལ་བྱ་བ་
བྱེད་པ་ལགས་སོ། ། ཨོ༴ རབ་འབྱམས་རྒྱལ་བའི་ཆོས་ཚུལ་འཛིན་པ་ལགས་སོ། ། ཨོ
བཀྲ་ཤིས་དངོས་གྲུབ་ཆར་ལྟར་འབབ་པ་ལགས་སོ། ། ཨོ༴ འགྲོ་དྲུག་ཕན་བདེའི་ནམ་
ཅིག(ཞིག)ལངས་པ་ལགས་སོ། ། ཨོ༴ སངས་རྒྱས་བསྟན་པའི་ཉི་མ་ཤར་བ་ལགས་སོ། །
ཨོ༴ དཔལ་ལྡན་བླ་མའི་ཞབས་བཟང་བརྟན་པ་ལགས་སོ། ། ཨོཾ༴ སྐུ་ཚེ་མི་འགྱུར་རྡོ་
རྗེར་བརྟན་པ་ལགས་སོ། ། ཨོ༴ འབྲེལ་ཚད་བྱས་ཚད་དོན་དང་ལྡན་པ་ལགས་སོ། ། ཨོཾ
ངན་སོང་གསུམ་གྱི་སྒོ་མོ་གཅོད་པ་ལགས་སོ། ། ཨོ༴ མཐོ་རིས་ཐར་པའི་ལམ་སྣ་འདྲེན་
པ་ལགས་སོ། ། ཨོཾ; རྡོ་རྗེ་སྤུན་ཚོ་ཡར་ཡར་འགྲོ་བ་ལགས་སོ། ། ཨོཾ༴ དགའ་ལྡན་ཆོས་ཀྱི་
ཕོ་བྲང་སྙེག་པ་ལགས་སོ། ། ཨོ༴ མི་ཕམ་བྱམས་པའི་ཞལ་བཟང་བལྟ་བ་ལགས་སོ། ། ཨོ
དམ་པ་ཆོས་ཀྱི་བདུད་རྩི་འཐུང་བ་ལགས་སོ། ། ཨོ༴ རང་གཞན་བསམ་པ་དོན་གྲུབ་
བགྱིད་པ་ལགས་སོ། ། ཨོ༴ བསམས་ཤིང་བསམས་ཤིང་མདུན(འདུན)མ་ལེགས་པ་
ལགས་སོ། ། ཨོ༴ མདུན(འདུན)མ་ལེགས་ཀྱི་རྩེ་མོར་ཕྱིན་པ་ལགས་སོ། ། ཨོ༴ རབ་
འབྱམས་རྒྱལ་བས་ཤིས་པ་སྐྱོང་བ་ལགས་སོ། ། ཨོ༴ བཀྲ་ཤིས་མི་འགྱུར་བསྟན་པར་
བྱོན་པ་ལགས་སོ། ། ཨོ༴ འགྱུར་མེད་ཆོས་ཀྱི་བཀྲ་ཤིས་བྱོན་པ་ལགས་སོ། །ཨོཾ་མ་ཎི་
པདྨེ་ཧཱུཾ།
པ
ཧཱུཾ
269



ལོ་པཎ་གྱི་རྣམ་ཐར་ཕྱོགས་བསྒྲིགས།
ཞེས་སོགས་མང་དུ་རྩལ་བ(བསྩལ་པ)ལས། ཡི་གེར་འཁོད་པ་ནི་འདི་ཙམ་
ཞིག་སྟེ། ཐབས་ལ་མཁས་པ་དེས་བསྐུལ་བས་མཆོད་རྟེན་གྱི་ལས་བྱེད་པ་ལ་མི་དྲག་
ཚད་འབྱོར་དུ་བྱས་ནས་བྱེད་པ་བྱུང་
། གཞན་ཡང་ལས་མི་སྐྱ་སེར་སུམ་སྟོང་ཙམ་གྱིས་
སྐྱོ་ངལ་མེད་པར་གླུ་གཞས་དང་བྲོ་ར་ཁྱིལ་ལི་བའི་ངང་ནས་དགེ་བའི་ལས་ཆེན་པོ་
ལ་རྩོལ་ཞིང་
། རྗེ་ཡབ་སྲས་གཉིས་ཀས་ཉིན་རེ་བཞིན་དམ་པའི་ཆོས་བསྲུངས(སྲུང་)
རྣམས་ལ་ཐུགས་དམ་གཏོར་མ་དང་
། རྡོ་ཤིང་ཕྲ་མོ་ཡན་ལ་ལྷག་གནས་ཀྱི་མེ་ཏོག་
འཐོར་བ་སོགས་རབ་གནས་ཆེན་མོ་མ་གྲུབ་བར་ཕྱོགས་གཞན་དུ་བཞུགས་པའི་ཚེ་
ནའང་དགོངས་རྩེ་གཏད་དེ་གནང་ཞིང་། ཁྱད་པར་རྒྱལ་བའི་མཆོད་རྟེན་བསྲུང་བར་
ཞལ་གྱིས་བཞེས་པའི་ཆོས་བསྲུངས(སྲུང་)སྤྱི་དང་རྒྱལ་པོ་ཆེན་པོ་བཞི། ཚངས་པ་དང་
བརྒྱ་བྱིན་དང་སྲེད་མེད་བུ་དང་
། ལག་ན་རྡོ་རྗེ་ལྔ་བརྒྱ་ལ་སོགས་པ་ལ་ཐུགས་དམ་
གཏོར་མ་མ་ཆག་པ་གནང་སྟེ། མཆོད་རྟེན་བསྲུང་ཞིང་སྐྱོབ་པ་དང་
། མཐོང་ཐོས་
དྲན་རེག་གི་བར་གྱི་སེམས་ཅན་ལ་ཕན་བདེའི་ཕྲིན་ལས་སྤེལ་བའི་བཀའ་བསྒོ་གནང་
།
ཁྱད་པར་ཡུལ་འདིའི་བདག་པོ་གྲ་ཐང་གི་གནོད་སྦྱིན་འདིར་འདུག་པས་གྲོགས་
འཆོལ་དགོས་དགོངས་ཏེ། ཐུགས་དམ་གཏོར་མ་བསྟར་ཆགས་སུ་གནང་བས། ནུབ་
ཅིག(ཞིག)མནལ་ལམ་དུ། དྲུང་དུ་འཁོད་པའི་མི་དག་ཆས་ཞུགས་དཀར་པོར་བྱས་ཏེ་
གར་བྱེད་པ་ཡིན་ཟེར་བའི་མོད་ལ། མི་དེ་ནམ་མཁའ་ལ་འཕགས་པ་ན་སྔར་བས་ཆེས་
ཆེ་ཞིང་
། བེར་དཀར་པོ་གྱོན་པ། ཞབས་འོག་ན་གཏེར་གྱི་བུམ་པ་གཉིས་མནན་པ།
ལག་གཡས་རིན་པོ་ཆེ། གཡོན་གཏེར་གྱི་སྒྲོམ་བུ་འཛིན་པར་གྱུར་ཏེ། བདག་གྲ་ཐང་
གི་གནོད་སྦྱིན་ཡིན་ཟེར་བ་ལ། དེ་ལྟ་ན་བསྟན་པ་དང་སེམས་ཅན་གྱི་ཕན་བདེ་ཁོ་ནའི་
ཆེད་དུ་ས་ཕྱོགས་འདིར་རྒྱལ་བའི་མཆོད་རྟེན་ཆེན་པོ་མངོན་པར་འདུ་བགྱིད་ན།
270



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེའི་གྲོགས་བགྱིད་དགོས་ཤེས(ཞེས)བཀའ་སྩལ་བས(བསྩལ་པས)དེ་བཞིན་དུ་བགྱིའོ་
ཞེས་སྤྲོ་བ་དང་བཅས་པས་ཁས་བླངས་ནས་བཅུ་གཅིག་ཞལ་གྱི་ལོགས་བྲིས་སྐུ་ལམ་
པ་ཅིག(ཞིག)འདུག་པའི་ཉེ་ལོགས་སུ་ཐིམ་སོང་བ་ཅིག(ཞིག)བྱུང་གསུང་ཞིང་།
གནོད་སྦྱིན་འདིས་ནི་གྲུབ་པའི་དབང་པོ་འདིའི་བཀའ་ཆེད་དུ་སྒྲུབ་པ་ཡིན་པར་
གདོན་མི་ཟ།
ཕྱིས་ལུག་ལོའི་སྟོན་གྲ་ཐང་ན་བཞུགས་ཐོག་གཙུག་ལག་ཁང་གི་འཁོར་ས་
ནང་མའི་ཤར་ལྷོའི་ཟུར་ན་གྲུ་ཆོད་ཅུང་ཟད་དང་བཅས་ཏེ། འདི་གྲ(གྲྭ)པ་མངོན་
ཤེས་ཀྱིས་གནོད་སྦྱིན་སྒྲུབ་པའི་རྩ་བའི་གནས་ཡིན་ཟེར་བ་ན་བཅུ་གཅིག་ཞལ་གྱི་སྐུ་
དང༌༑ དེའི་གཡོན་ངོས་ན་གནོད་སྦྱིན་ནང་སྒྲུབ་ཀྱི་སྐུ་དང་བཅས་པ་འདུག་པ་སྤྱན་
ལམ་དུ་བབ་པས་སྔར་གྱི་མཚན་ལྟས་ལ་ངེས་པ་འཁྲུངས་ཤིང་
། དཔལ་དགེ་བའི་
དབང་པོ་བཞི་འཛོམ་རིན་ཆེན་དོན་ཡོད་ལ་བཀའ་གནང་ནས་མགོན་ཁང་གི་འཛིན་
ཚུགས་བགྱིད་དུ་སྩལ(བསྩལ)།
དེ་རྗེས་བྱ་ལོའི་སྟོན་གནོད་སྦྱིན་གྱིས་བསྐང་གསོ་དངོས་གྲུབ་རྒྱ་མཚོ་རྩོམ་པ་
གནང་སྟེ། མགོན་ཁང་དེར་རྟེན་གཏོར་སྤྱན་གཟིགས་དང་བཅས་པ་དང་
། དེ་ནས་ལོ་
རེ་བཞིན་དུས་ཚིགས་ཀྱི་མཆོད་གཏོར་མ་ཆག་པ་གནང་ཞིང་
། བཀའ་ལས་ཀྱང་། འདི་
ཆོས་སྐྱོང་ཤིན་ཏུ་བཟང་བ་ཅིག(ཞིག)ཡིན་པའི་ཐོག་ཏུ་བདག་གི་མཆོད་རྟེན་རྩིག་
གྲོགས་བྱས་པས་མཐོང་ལེགས་པར་སྐྱེས་པ་ཡིན་གསུང་བ་དང༌
། རྗེས་སུ་གནོད་སྦྱིན་
འདིའི་རྗེས་གནང་བསྩལ་བར་དགྱེས་པ་ན། བདག་གིས་འདིའི་བསྙེན་སྒྲུབ་མ་བྱས་
ཀྱང་༑ གཏོར་མ(མ)ཆག་ཙམ་བྱས་པ་ལ་མཚན་མ་བཟང་པོ་འབྱུང་གི་འདུག་པས་
རྗེས་གནང་བྱས་ཆོག་པ་འདུག་ཅེས་སྩོལ་བ་ཡིན་ནོ། །
271



ལོ་པཎ་གྱི་རྣམ་ཐར་ཕྱོགས་བསྒྲིགས།
དེ་ནས་མཆོད་རྟེན་རྩིག་པའི་རྡོའང་གང་རུང་གིས་བྱས་ན་རྟེན་འདི་བསྐལ་
པའི་བར་དུ་བཞུགས་དགོས་པས་རྩིག་པ་མཁྲེགས་པོ་མི་འོང་
། དེ་བས་ན་རྡོ་བསགས་
པ་ནས་ཐུགས་རྟོག་འཇུག་དགོས་པའི་བཀའ་གནང་སྟེ། རྡོ་མཁྲེགས་ཤིང་ཆེ་བ་གཅིག་
བྱུང་ནའང་ནང་སོ་ཡུམ་སྲས་ཀྱིས་བུ་རམ་དང་ཆང་ལ་སོགས་པའི་རྔན་པས་བླུ་བ། རྡོ་
ངོས་མེད་པ་དང་སོབ་པ་གཅིག་བྱུང་ནའང་རོང་དུ་བསྒྱུར་བ་སོགས་ཀྱི་དཀའ་བའང་
སྤྱད་པས་འཁོར་ས་ཐམས་ཅད་རྡོ་སྤེས་གང་བ་དང་
། རྩིག་རྨང་ཕྱི་ནང་ཐམས་ཅད་
མི གང་ཙམ་དུ་འཁྱོལ་བ་མིག་མངས་བཀྲམ་པ་ལྟར་ཡོད་པ། ལས་མི་ཐམས་ཅད་ཧ་
ལས་ཏེ། མཆོད་རྟེན་འདི་རང་ངེད་རང་རྣམས་ཀྱི་ཚེ་གང་ལ་ཨེ་འགྲུབ་ན་ཟེར་བ་
དང་༑ ལ་ལས་ལོ་སྐོར་གཉིས་ཙམ་ན་ཨེ་འགྲུབ་ཟེར་ཞིང་
། ཉམས་ཆེ་བར་བྱས་པ་
དག་ཀྱང་ལོ་བཅུའི་ནང་དུ་གྲུབ་ན་མགྱོགས་པོ་བྱེད་དགོས་ཟེར་ལ། རྗེ་བྱམས་པ་གླིང་
པ་ཆེན་པོའི་ཞལ་སྔ་ནས་ཀྱང་ངས་མཆོད་རྟེན་གྱི་བྲེའི་རྩིག་པ་མཐོང་ཙམ་ཅིག(ཞིག)
ཨེ་འོང་ན། བྲེ་ཚུན་ཚར་ན་མཆོད་རྟེན་ངོ་བོ་དེ་ཁས་ཚར་བ་ཡིན་གསུང་བ་བྱུང་ནའང་
།
རྗེ་དེའི་དགུང་ལོའི་མཚན་མ་ལས་དཔགས་ཏེ། དམ་པ་འདིས་ཆེ་ཐང་དུ་སྩོལ་བའི་
བཀའ་ནན་དང་བསྐུལ་ལྕག་གནང་བས་ལོ་དེའི་དབྱར་ངོས་རང་ལ་སེང་ཁྲི་གྲུབ། དང་
པོ་རྡོ་དང་གཡམ་པ་མང་པོ་དགོས་པ་ཉེ་སྐོར་ན་ཁུངས་མ་འཚལ་བས་དཀོན་ཙམ་འོང་
བ་འདྲ་བྱུང་ནའང་། རྗེས་སུ་ཉེ་སྐོར་གང་བརྐོས་ནས་རྡོ་གཡམ་རྐྱེན་ཐུབ་འཐོག་མེད་
འོང་བ་དང་། བཟོ་རིག་པ་ཐམས་ཅད་ལའང་རྗེ་འདིའི་བྱིན་རླབས་ཞུགས་ཏེ། རྒྱུད་
དུལ་ཞིང་ལས་ལ་སྦྱོར་བཟོད་པ་དང་། བཀའ་གང་གནང་བཞིན་ལག་ཏུ་ལོངས་པའི་
རིག་པ་དང་བློ་གྲོས་རང་བྱུང་དུ་འཆར་བ་སོགས་ཡི་གེར་བྲིར་མི་ལྡང་བའི་ངོ་མཚར་
དང་༑ བྱིན་བརླབས་ཀྱི་ཆོ་འཕྲུལ་རྒྱ་ཆེན་པོ་མངོན་དུ་མཛད་འདུག་ཅིང་
། མཆོད་
272



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྟེན་བརྩིགས་པའི་སྔ་ལོ་ཕན་གྲ་ལུང་པ་ཆུ་དཀོན་པས་ཞིང་མང་པོ་ཐ་བར་ལུས་འོང་
བ་ལ། དེ་ལོ་ནས་ཆུས་མི་འཐོག་པ་དང་
། ལོ་ཉེས་དང་མི་ངས་ལ་སོགས་པའི་རྒུད་པ་
མཐའ་དག་རིང་དུ་བྱས་པ་ལ་སོགས་པའི་དགེ་མཚན་མང་པོའང་བྱུང་སྣང་ངོ༌
། །དམ་
པ་འདི་ནི་དེ་ལྟ་བུའི་དགེ་བའི་བཀོད་པ་ཆེན་པོའི་གྲར་ཆེ་ཐང་དུ་སྩོལ་བར་དགྱེས་པ་
ཉིད་ནའང་རིམ་པ་གཉིས་ཀྱི་རྣལ་འབྱོར་ལས་མ་གཡོས་བཞིན་དུ། རྗེ་བྱམས་པ་གླིང་
པའི་དྲུང་དུ་དེ་ཉིད་སྣང་ཆེན
། ཀོ་ས་ལའི་རྒྱན། ཨ་བ་ཏཱ་ར་རྣམས་ཀྱི་ལུང་གསན་པ།
དོན་གཉེར་བ་འགའ་ཤས་ལ་ཡན་ལག་དྲུག་གི་ཁྲིད་གནང་བ་སོགས་དུས་ལས་མི་
ཡོལ་ཞིང་
། དམ་ཚིག་གསུམ་བཀོད་ཀྱི་སྒྲུབ་ཐབས་ཀྱི་རྩོམ་པའང་གནང་
།
ལོ་དེའི་ཟླ་བ་ལྔ་བའི་ནང་དུ་བལ་པོར་བཏང་བའི་ཕོ་ཉ་བ་རྣམས་ཀྱིས་བལ་
འབུམ་སྡེ་ན་མཁས་པའི་དཔོན་མ་ཎི་པཱ་ལ་བ་དཔོན་སློབ་དགུ་ཁྲིད་ནས་སླེབ། གྲ་ཐང་
གི་གཙུག་ལག་ཁང་རྙིང་པའི་ཁྱམས་སུ་བཟོ་ར་བཙུགས་ཏེ། ཐོག་མར་བཟོ་ཕུད་རྗེ་
བཙུན་བྱམས་པའི་སྐུ་མདའ་ཚད་མ་ཅིག(ཞིག)དང༌། དེ་ནས་རྗེ་བཙུན་གྱི་སྐུ་ངོ་བོ་
རྒྱབ་མཐོ་ལྔ་བཅུ་རྩ་བདུན་ཡོད་པའི་ཟངས་བཟོ་ལ་ཟུག་པ་ནས། གནངས་བཅག་གིས་
བཟོ་རར་ཕེབས་ནས་བཀོད་པ་དང་
། ཐེགས་རེས་བཞིན་བལ་པོ་རྣམས་ལ་ཐུང་སྲིའི་
བཟའ་བཏུང་གི་ཁྱད་པར་མང་པོ་གནང་
། ཁྱད་པར་མཁྱེན་པའི་སྤྱན་ཅན་འདི་ཉིད༑
འཕགས་ཡུལ་གྱི་ཡུལ་སོ་སོ་ནས་འབྱུང་བའི་རྟེན་རྣམས་ཀྱི་རྒྱུ་དང་། སོ་སོའི་ལྷའི་སྐུ་
བྱད་སྒྲུབ་ཚུལ་སོགས་མ་འདྲེས་པར་དགོངས་ཤིང༌
། རྣམ་པར་དབྱེ་བ་ལ་མཁས་
པས༑ སྒྲིན་པོའི་ཐུགས་ཅན་རྣམས་ཀྱང་དམ་པ་འདིའི་གསུང་གི་རྗེས་སུ་འཇུག་པས་
འཚོ་བ་ཞིག་སྟེ། བཟོ་རིག་པ་ལ་ཚད་མར་གྱུར་པའི་མཁས་པ་ཆེན་པོ་ཡིན་པ་ཉིད་
ཀྱིས་བཀོད་པ་གནང་བ་རྣམས་མཁས་པས་དཔྱད་པར་བཟོད་པའི་ཕུལ་དུ་བྱུང་བ་
273



ལོ་པཎ་གྱི་རྣམ་ཐར་ཕྱོགས་བསྒྲིགས།
སྩལ་བས(བསྩལ་པས)། བལ་པོ་རྣམས་ཀྱང་བློའི་ཡུལ་དུ་འབབ་ཅིང་
། བླ་མ་ཁོང་རང་
མཁས་པ་རང་ཡིན་ཟེར་ཞིང་བལ་པོའི་ལྷ་རིགས་ལས་བསྒྱུར་ཏེ་བཀའ་བཞིན་བསྒྲུབ།
སེང་ཁྲིའི་ཐོག་ཁེལ་ནས་བུམ་པའི་འོག་གི་ཆ་ཕྱོགས་བཞིར་བསམ་གཏན་སྒོམ་པ་བཞི་
སྒྲུབ་པ་ལ་འཇུག་པ་གནང་།
རྗེས་སུ་རྗེ་འགོས་ཀྱི་བཀའ་ལས་མཆོད་རྟེན་གྱི་ནང་དུ་སྒྲུབ་པ་བ་འགའ་
ཤས་ཞོག་གསུང་བ་ན། དེ་བཞིན་བགྱིད་ཡོང་ཞུས་པས། ངའི་སེམས་ལ་ཤར་བ་དེ་
ཁྱེད་ཀྱིས་ལག་ཏུ་ལོངས་འདུག་གསུང་། དེ་ལོ་སེང་ཁྲི་ལྷག་ཙམ་དང་
། སྔ་ཁང་གི་རྩིག་
པ་སྒྲུབ་པ་ཙམ་ལ་ལས་མཚམས་གནང་སྟེ། ཟླ་བ་བཅུ་གཉིས་པའི་ནང་དུ་སྨོན་ལྡང་
མཁར་དུ་རྗེ་འགོས་ཀྱི་དྲུང་དུ་ཕྱག་འབུལ་ལ་ཐེགས། དེར་བཞུགས་རིང་ཞབས་ཏོག་
བཟང་པོ་འབུལ་བ་གནང་། ཕར་ཕྱིན་གྱི་ཁྲིད་གསན། དེ་དུས་རྗེ་འགོས་ཀྱི་ཞལ་སྔ་
ནས་རྒུན་འབྲུ་ཅུང་ཟད་བཞེས་ཀྱི་འདུག་པ་ལ། བྲེ་གསུམ་ཙམ་འབུལ་བ་གནང་བས།
པཎ་ཆེན་རིན་པོ་ཆེ་གཙང་སྟོད་ལ་སྤྱན་དྲངས་དུས་རྒུན་འབྲུ་ཉུང་ཟད་རེ་ཞུས་པ་
དེས་འདིར་སླེབ་བྱུང་གསུང་བ་དང༌
། སྐུ་འདྲ་ཐང་སྐུ་ཅིག(ཞིག)ལ་རབ་གནས་ཞུས་
དུས༑ ལན་མང་དུ་བསྟིམ་ཡོད་གསུང་བ་ཕེབས་ཏེ་དགྱེས་པར་མཛད་གསུང་
། དེར་
རྗེ་དེའི་ཞབས་འབྲིང་བ་སྐོར་བཅུ་ཤས་ལ་ཞལ་གཉིས་མ་པཎ་ཆེན་ལུགས་ཀྱི་བཀའ་
གནང་། དེ་ནས་གཟུང་(བཟུང་)སྟེ་རྗེ་འགོས་ཀྱི་ཞལ་སྔ་ནས་ཇི་སྲིད་འཚོ་ཞིང་གཞེས་
པ་གླང་ལོ་ཟླ་བ་བཅུ་གཅིག་པའི་བར་ཟླ་རེ་ཞིང་སྦྱིན་བདག་གི་འབྱོར་པ་ལས་ཐོབ་
པའི་གསོལ་ཆས། གསོལ་ཇ་བཟང་བ་ཞོ་གསུམ་རེ། ཀུམས་སྐམ་པོ་ཁོག་པ་གཉིས་རེ།
སྨུག་པོ་གཉིས་རེ། ཚག་ཤ་ཡ་བ་རེ། ཐུད་བདར། མར་སར། རྒུན་འབྲུ། གསོལ་ཞིབ་
ཡ་བ་རེ་རྣམས་དང་། ལོ་རེ་ལ་གསེར་སྲང་རེ། དབྱར་དགུན་གྱི་ན་བཟའ་སྲབ་མཐུག་
274



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཆ་རེ། ཕྱིས་སྐོར་ནས་ཁོལ་བརྒྱ་རེ་རྣམས་བསྟར་ཆགས་དང་
། སློབ་དཔོན་སྨོན་ལམ་
པ་ལ་བསྒོས་ཏེ་ཞབས་ཏོག་ལ་མཁོ་བའི་ཡོ་བྱད་གང་དགོས་འབུལ་བ་གནང་བས་ལོ་
གཉིས་ཙམ་མ་སོང་གི་བར། ཟླ་རེ་བཞིན་རང་གནང་མི་དགོས། སྐབས་རེར་གནང་
བས་ཆོག་གསུང་བ་བྱུང་ནའང་
། ལན་ཅིག་རྗེ་ཉིད་ཀྱི་གསུང་མགུར་བརྡ་གསང་གཉིས་
དང་༑ དབུགས་དབྱུང་བདུན་མ། བསམ་མནོ་མཐའ་ཆོད་ཀྱི་གླུ་སོགས་གཟིགས་ལམ་
དུ་བབ་པ་ན། རྒྱུད་ཡོངས་སུ་དག་པའི་སྐྱེས་བུས་བསྟབས་པའི་ཡོ་བྱད་ཁ་ན་མ་ཐོ་བ་
མེད་པ་ཡིན་པར་དགོངས་ནས། དེ་རེས་གསོལ་ཆས་ཕུལ་བའི་ལན་དུ། བལ་པོར་
བྱོན་དུས་ཀྱི་མགུར་བསམ་བདེ་ཕྱོགས་ནས་འོངས་པ་དྲུང་བསོད་ནམས་རྒྱལ་
མཚན་པས་དེའི་དོན་བདག་ལ་སྨྱོས་ཤིག་གསུང་བ་ན། ང་ཡིད་དུས་གཟིངས་ཀྱི་
རི་མོ་འདྲི་བའི་མཁན་པོ་འདིས་ཁོང་གྲུབ་པའི་རྒྱང་གླུ་ལེན་པའི་དོན་མི་དཔོགས་བྱས་
པ་ལ་ཁོང་ད་དུང་ཐུགས་མ་ཚིམ་པར་འདུག །
ད་ལན་གསུང་མགུར་འགའ་ཞིག་སྨོན་ལམ་གྲགས་ཀྱི་ལག་ཏུ་སླེབ་འདུག་པ།
གསང་ཚིག་ཕལ་ཆེར་གསང་བའི་ཚིག་ཏུ་འདུག་པས་ཁོང་དུ་ཆུད་པར་མ་ནུས་ནའང་
།
རྣལ་འབྱོར་གྱི་རིམ་པའི་མཐར་སོན་ཚུལ་དང་
། ཆོས་བརྒྱད་ཀྱི་རྣམ་ཐར་རྟོག་པ་རྒྱང་
བསྲིངས་པའི་དོན་ཁ་ཅིག་གོ་བ་ན་ཤེས་རབ་ཀྱི་ཕ་རོལ་ཕྱིན་པའི་སྒོམ་པའི་རིམ་པ་
ཞུས་ཤིང་འཆད་ལོ་བགྱིས་པ་དང་། དོ་ཧའི་ཊི་ཀ་རྩོམས་ཤིག་ཅེས་གསུངས་པ་བཞིན་
དུ་བརྩམས་ཏེ་ཕུལ་བ་རྣམས་ལ། བདག་འདི་སྙམ་དུ་ཚུལ་འདི་ལྟ་ན་ཅོ་འདྲི་བ་མཛད་
པར་ཡིན་པ་གདའ་སྟེ། འོན་ཀྱང་ཡིད་ལ་ཡིན་ནམ་སྙམ་པ་བྲིས་པ་ཡིན་པས་འགྱོད་
པ་ཁོ་ནར་ཡང་མི་འདུག །སྔ་ཕྱིར་ཞབས་ཏོག་མཛད་པ་རྣམས་ལ་ཞེ་འཚེར་ཕྲ་མོ་རེ་
ཙམ་སྐྱེ་ཡི་འདུག་ནའང་། ཉི་མ་དེ་རིང་ནས་གཙང་པོ་ནས་ཆུ་བླངས་པ་གཙང་པོ་ལ་
275



ལོ་པཎ་གྱི་རྣམ་ཐར་ཕྱོགས་བསྒྲིགས།
བཟོད་གསོལ་མི་དགོས་པ་ལྟར་གང་མཛད་མཛོད་སྙམ་པ་ཅིག(ཞིག)བྱུང་ལགས་
གསུང་བའི་བཀའ་ཤོག་ཕེབས་པས། ད་ནི་ངེད་རང་གི་བསོད་སྙོམས་ལྷུག་པར་བཞེས་
པའི་བཀའ་སྩལ་དུ་འདུག་པས་སྒྲིབ་པ་དག་པའི་རྟགས་ཡིན་གསུང་ཞིང་དགྱེས་པར་
མཛད་པ་ཡིན་ནོ། །
དེ་ནས་སླར་ལྷུན་གྲུབ་གླིང་དུ་ཕེབས། སྐུ་མཚམས་ལ་བཞུགས་དུས། ཆེན་པོ་
དཔལ་འབྱོར་བ་ཆབ་བསགས་པའི་བསྟུན་གྱིས་བཏབ་པ་ལ། འཚོ་བྱེད། གསོས་སྨན།
ན་བཟའ། གསོལ་བའི་ཁྱད་པར་སོགས་ཇི་སྲིད་འཚོ་ཞིང་གཞེས་པའི་བར་ཕུལ་ནའང་།
སྦྲུལ་ལོའི་དབྱར་གྱི་དུས་ཞིང་གཞན་དུ་དགོངས་ཏེ། དགོངས་པ་བསྐང་བའི་ཐབས་རྗེ་
ཉིད་ཀྱིས་གསོལ་འདེབས་དང་
། རྩེས་ཐང་ཚོགས་ལ་མང་ཇ་བཞི་ནམ་འགྱེད་དང་
བཅས་པ་གནང་། རྗེས་སུ་གདུང་ཚའང་མང་དུ་བཞེངས་ཏེ་བྱམས་པ་གླིང་གི་མཆོད་
རྟེན་ཆེན་མོའི་ཟུར་གྱི་དབེན་སྡུམ(དབྱེན་ཟླུམ)མཆོད་རྟེན་བཞུགས་སུ་གསོལ།
ནས་ལོ་དུས་ཀྱི་མཆོད་པ་རྩེས་ཐང་གི་གྲ་ཚང་ལ་ལོ་རེ་བཞིན་མ་ཆག་པ་གནང་བ་
ཡིན་ནོ།། །།
དེ་ནས་བྱམས་པ་གླིང་དུ་ཕེབས་ཏེ་མཆོད་རྟེན་གྱི་ལས་འཕྲོ་རྣམས་ཀྱི་ཤོམས་
ལོ་སྔ་མའི་ཇི་ལྟ་བ་ལ་རྟག་འགྲུས་སུ་རྩོལ་བས་ལོ་དེའི་ནང་དུ་གྷ་ཊིའི་རའི་བར་དུ་རྩེ་
མོར་བྱོན། ལོ་དེའི་ཟླ་བ་དང་པོ་ནས་རྟ་ལོའི་ཟླ་བ་དང་པོའི་བར་ཚེས་བརྒྱད་བྱུང་ངོ་
ཅོག་ལ་འོད་ཟེར་དྲི་མེད་ཀྱི་རྟོག་པ་ལས་འབྱུང་བའི་མཆོད་རྟེན་བདུན་བཅུ་རྩ་
བདུན་བཏབ་པའི་ཆོ་ག་དང་
། བཅུ་བཞི་བྱུང་རེས་བཞིན་དགུ་བཅུ་རྩ་དགུ་བཏབ་
པའི་ཆོ་ག །བཅུ་ལྔ་བྱུང་རེས་བཞིན་སྲོག་ཤིང་འཛུགས་པའི་ཆོ་ག་རྣམས། རྗེ་ཡབ་སྲས་
ཀྱི་ཞབས་ཕྱིར་ཆོ་ག་ཤེས་པ་ཉི་ཤུ་ཙམ་དང་བཅས་པ་བལྟར(བསྟར)ཆགས་སུ་མཆོད་
276



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྟེན་སྒྲུབ་པ་གནང་སྟེ། སཱ་ཙའི་གཟུངས་ཀྱང་གསེར་དང་ཤོག་སྐྱའི་གཟུངས་ཆ་གཉིས་
རེ་ལ་དར་རས་ཀྱི་ཅོད་པན་དང་བཅས་པ་ཕྱག་ལ་བདར་བ་དང་
། གནས་བརྟན་
འགའ་ཤས་རྟག་པར་རྟེན་འབྲེལ་སྙིང་པོའི་གཟུངས་སྒྲུབ་ཏུ་འཇུག་པ་གནང༌། ཟླ་རེ་
ཞིང་བྲེའི་ཐོག་རེའི་ནང་དུ་བཞུགས་སུ་གསོལ་བའི་རྟེན་གསུམ་དང་སཱ་ཙ་རྣམས་ཀྱིས་
གཙོས་པའི་གཟུངས་བཞུགས(གཞུགས)རྣམས་ཐོག་མར་གཟིམས་ཁང་དུ་བསྒྲིགས་པ་
ལ་རབ་གནས་གནང་། དེ་ནས་གཟུངས་བཞུགས(གཞུགས)འབུལ་བའི་ལས་ལ་རྩོལ་
བ་རྣམས་ཀྱིས་ཕྲེང་དུ་དངར་ཏེ། ཡོན་མཆོད་རྣམས་ཀྱིས་ཕྱག་ལ་བདར་ནས།
བྲེའི་
ཐོག་སོ་སོའི་ནང་རྩིག་ཡོལ་དང་གནམ་ཡོལ་བར་མ་ཆད་དུ་བྲིས། རྟེན་གསུམ་དང་
གསུང་རབ་རྣམས་སྟེགས་ན་ན་བཟས་ཀླུབས(བཀླུབས)ཏེ་བཞུགས་པའི་མདུན་དུ་
མཆོད་རྫས་ཀྱི་ཁྱད་པར་མང་པོ་དང་
། ནོར་སྣའི་ཕུད་མང་པོ་བསྟར། ཁྱད་པར་འོག་
ཐོག་ཏུ་སྔར་སའི་གནས་དེ་ཉིད་ནས་འཐོན་པའི་རྡོ་ནོར་བུ་དང༌། དུས་འཁྲུག་དང་
མི་ངས་ལ་སོགས་པ་འཇིག་རྟེན་གྱི་རྒུད་པ་མཐའ་དག་བསྲུང་བའི་རྟེན་འབྲེལ་གྱི་
བཅའ་ག་མང་པོ་མནན།
སེང་ཁྲིའི་ཐོག་གཉིས་པའི་ཟུར་བཞིར་ཟངས་གྲི་ཅན། གནོད་སྦྱིན་མ་མོ། རྣམ་
སྲས་རྣམས་ཀྱི་མགོན་ཁང་སོ་སོའི་རྟེན་འབུར་བྲིས། རྟེན་གཏོར། སྤྱན་གཟིགས་མང་པོ་
དང་བཅས་པ་བཤམས་ཏེ། རྟེན་དང་བསྟན་པ་བསྲུང་བར་བཀའ་བསྒོས་ནས་གཏེར་
དུ་བཞུགས་སུ་བཅུག །དེའི་ཚེ། ཙ་རིའི་གནས་ཆེན་དུ་གཡག་རུ་ལ་རང་བྱོན་དུ་བྱོན་
པའི་བྱ་རོག་མའི་སྐུ་ཕེབས་པ་སོགས་ལྟས་ངོ་མཚར་བ་ཡང་བྱུང་ཞིང་
། བུམ་པའི་
བར་ཐོག་གི་བྲེ་ནང་དུ་དེ་བཞིན་གཤེགས་པའི་འཕེལ་གདུང་གྱེ་རེ་ལྷ་པའི་གནས་ན་
བཞུགས་པ་ལས་བྱོན་པ་དང་། ཐོག་སོ་སོ་ན་སྔོན་གྱི་གྲུབ་བརྙེས་རྣམས་ཀྱི་རྟེན་དང་
།
277



ལོ་པཎ་གྱི་རྣམ་ཐར་ཕྱོགས་བསྒྲིགས།
གནས་ཆེན་རྣམས་ཀྱི་ས་རྡོ། མཁས་གྲུབ་མང་པོས་བྱིན་གྱིས་བརླབས་པའི་ལྷག་གནས་
ཀྱི་མེ་ཏོག །རྟེན་འབུར་བྲིས་དང་གསུང་རབ། ནོར་སྣ་དང་རིན་པོ་ཆེའི་ཁྱད་པར་
མང་པོ། དར་ཟབ་དང་འབྲུ་སྣའི་ཕུང་པོ། བཟའ་བཅའི་ཚོགས་ཇི་སྙེད་པ་དག་གིས་
གཏམས་ཏེ་བྲེའི་ནང་མཆོད་ཁང་མཛེས་པས་ཀྱང་དཔེར་བྱ་བ་མ་ཡིན་པ་རེ་བསྒྲུབས་
ནས༑ ལྷག་གནས་ཀྱིས་བྱིན་ཕབ་ཏེ་མིག་གི་སྤྱོད་ཡུལ་དུ་མི་འགྱུར་བར་བྱས།
དེ་ལྟ་བུའི་གཟུངས་བཞུགས(གཞུགས)གནང་རེས་བཞིན་ཡང་། སྦྱིན་བདག་གི་
འབྱོར་བའི་བང་མཛོད་ལས་དེར་འཁོད་དོ་ཅོག་ལ། ལ་དུ་དང་། བཟའ་བ་དང་།
བཅའ་བ་དང་། མྱང་བ་དང་། ལྡག་པ་ལ་སོགས་པ་བཀྲ་ཤིས་ཀྱི་བཟའ་བའི་ཁྱད་
པར་མང་པོའི་ཙཱ་རུའི་སྟོན་མོ་དག་ཀྱང་བྲིམས། ཐམས་ཅད་ཀྱང་སྤྲོ་བས་སྨོན་ལམ་
འདེབས་པའི་སྒྲ་སྐད་དར་དིར་དུ་སྒྲོག་ཅིང་དད་པ་དང་དགེ་བའི་བློ་ངང་གིས་
འཕེལ་བས་བག་ཕེབས་པར་རྒྱུ་བ་བྱུང་སྣང་ངོ༌། །དེ་འདྲ་བའི་དགེ་བའི་ལྷུན་པོ་ཆེན་
པོ་གོང་ནས་གོང་དུ་བརྩེགས་པའི་གཟི་བྱིན་ཆེན་པོས་བདུད་རིས་མཐའ་དག་གི་སྙིང་
ལ་ཟུག་རྔུར་གྱུར་ཏེ། ཅི་བྱ་གཏོལ་མེད་ཅིང་བར་ཆད་ཀྱི་རྣམ་པ་དག་བྱ་བར་རྩོམ་
པས༑ ཕྱོགས་མཐའ་དག་ནས་ཆར་མུན་ཆེན་པོ་གཏིབས་ཏེ་དགེ་བའི་ལས་འགེགས་
པར་རྩོམ་པ་ན། དམ་པ་འདིའི་ཡེ་ཤེས་ཆེན་པོའི་བྱིན་གྱིས་མནན་ཏེ། ཕྱག་གཡས་
པའི་སྡིགས་མཛུབ་ཅུང་ཟད་བསྐྱོད་པ་ཙམ་གྱིས་རང་ཞིར་འགྲོ་བ་དང་། རེས་འགའ་
མཆོད་རྟེན་གྱི་སྟེང་ཐད་ཉི་མར་གསལ་བ་ཕྱོགས་གཞན་རྣམས་སུ་ཆར་ཆེན་པོ་
འབབ་པ་དང་། རེས་ཕྱོགས་རེར་ཅུང་ཟད་བཀོད་པ་གནང་བས་ཐུགས་གཡེངས་
པ་ན། སྐུ་རྒྱབ་ངོས་ནས་འཇབས་ཤིང་འབབ་པར་རྩོམ་པ་ལ། དེ་མ་ཐག་དེ་ཕྱོགས་
སུ་ཞལ་ཕྱོགས་པ་ཙམ་གྱིས་ཞི་བ་དང་
། ཁྱད་པར་བུམ་པའི་འོག་བང་རིམ་བཞི་པའི་
278



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཐོག་སར་རྩིག་པ་འཁྱོལ་བའི་ཚེ
། ཆར་མུན་ཤིན་ཏུ་གནག་པ་གཏིབས་ཏེ། དེ་ནུབ་ཐོག་
རྣམས་མ་ཁེལ་ན་རྩིག་པ་ཐམས་ཅད་ཆུས་ཤིག་ཤིག་པོར་འགྱུར་ཉེན་ཡོད་པ་ལ། སྲོད་
ཀྱི་ཆ་ལ་མར་མེའི་སྣང་བ་ལ་ཐོག་ཐམས་ཅད་འགེལ་བ་གནང་
། དེ་ནུབ་ལས་དྲག་པོ་
བྱས་པའི་ལས་མི་རྣམས་ལ་རྔན་པ་གནང་བའི་ཆེད་དུ་ཕྲེང་བ་བཀྱེ་སྟེ་བགྲངས་བས།
ལས་མི་སྟོང་དུ་ཉེ་བ་ཙམ་བྱུང་བ། ཆར་ཁྲོད་དེར་མཚན་མོ་མི་དེ་ཙམ་གྱིས་ལས་བྱས་
པ་ལ། མི་གཅིག་ལའང་ཅུང་ཟད་རྐང་པ་འདྲེད་པ་ཙམ་ཡང་མ་བྱུང་འདུག་སྟེ། བཀའ་
ལས་ཀྱང་དགེ་རྩ་གཡོ་མེད་འདི་འདྲ་བྱས་ན་དཀར་ཕྱོགས་ལ་དགའ་བའི་ལྷ་རྣམས་
ཀྱིས་གྲོགས་བྱེད་པར་ངེས་པས། དཀོན་མཆོག་དང་ལྷས་སྐྱབས(བསྐྱབས)པ་ཡིན་
མོད་གཞན་མཚན་མོའི་ལས་དེ་ཙམ་ལ་མི་མང་པོ་ལ་ཆུད་ཟོས་བྱུང་ཉེན་འདུག་
གསུང་། སྐབས་དེར་ཆོས་རྗེ་དུས་པའི་མནལ་ལམ་དུའང་ལྷོ་ངོས་ནས་རླུང་འཚུབ་ཆེན་
པོ་བྱུང་བ་མཆོད་རྟེན་འཇིག་པ་སྙམ་བྱེད་པ་ལ། རྗེ་འདིའི་བཞུགས་གནས་ནས་བུད་
མེད་ནག་མོ་ཆེན་པོ་ཅིག(ཞིག)བྱུང་། དེ་ལས་བུད་མེད་ཀྱི་ཚོགས་ཇི་སྙེད་སྤྲོས་ཏེ་
མཆོད་རྟེན་གྱི་འཁོར་ས་གང་བར་བྱས་ནས་ལས་བྱེད་ཅིང་འདུག་པས། རླུང་ཚུབ་
(འཚུབ)ཞི་སྟེ་གནོད་པ་མེད་པར་གྱུར་པ་ཅིག(ཞིག)བྱུང་སྟེ། རྗེ་འདིའི་ཆོས་སྐྱོང་ངོ་
བོ་དེ་མ་མོ་ལ་མཛད་པ་ཡིན་པར་འདུག་གསུང་བ་ཡིན་ཟེར། དེ་ལོ་ཕྱོགས་ཐམས་
ཅད་ན་དུས་གཟིང་(ཟིང་)ཆེ་བར་ཡོད་ནའང་། ས་ཕྱོགས་དེར་དུས་གཟིང་(ཟིང་)གི་
མིང་མི་གྲག་ཅིང་། རང་སྲིད་རྣམས་གཡུལ་ལས་རྣམ་པར་རྒྱལ་བ་ཐོབ་པའི་གཏམ་
སྙན་ཟར་མ་ཆད་པས་མཆོད་རྟེན་གྱི་ཐོག་སོ་རེ་རེའི་སྟེང་ནས་བདུད་ལས་རྣམ་པར་
རྒྱལ་བའི་བསྟན་པའི་བ་དན་ཕན(འཕན)མེད་པ་ཕྱར་ཆོག་པ་བྱུང་འདུག་སྟེ།
རྒྱལ་བའི་དབང་པོའི་མཆོད་རྟེན་བྱས་པ་ཡིས། །མྱ་ངན་ཡོང་མེད་ལུས་ཀུན་
279



ལོ་པཎ་གྱི་རྣམ་ཐར་ཕྱོགས་བསྒྲིགས།
འཕེལ་ཞིང་བརྟན། །ལོངས་སྤྱོད་མཆོག་ལྡན་རིན་ཆེན་མཛོད་མང་ལྡན། །དགྲ་ཡི་
ཚོགས་རྣམས་ཀྱང་ནི་ཐུབ་པར་གྱུར། །ཞེས་གསུངས་པ་དེ་མངོན་དུ་གྱུར་པར་སྣང་ངོ༌
། །
དེ་ནས་སྟོན་གྱི་དུས་ལ་བབ་པ་ན་རྗེ་བཙུན་གྱི་སྐུའི་ཟངས་བཟོ་གྲུབ་པ་ལ།
རྗེ་ཡབ་སྲས་ལྷན་པར་གྲ་ཐང་དུ་ཕེབས་ཏེ་རབ་གནས་གནང་བའི་ཚེ། ཡེ་ཤེས་པ་སྤྱན་
དྲངས་པ་ན་རྗེ་ཉིད་སྐུ་ཉམས་ཆེན་པོ་འཁྲུངས་པ་དང་ལྷན་ཅིག །སྐུ་དེའི་སྨིན་མཚམས་
ནས་འོད་མདངས་ནུ་མ་ཞག་ཅན་རིམ་པས་འཕེལ་ཏེ་སྐུ་གཟུགས་བྱིན་ལ་ཁྱབ་པའི་
ངོ་མཚར་གྱི་སྣང་བ་དང་འདི་དག་གི་ཚེ་དང་མཆོད་རྟེན་གྱི་ཉེ་སྐོར་དུ་མེ་ཏོག་གི་
ཆར་ལྷ་རྣམས་ཀྱིས་འཁོར་མོར་ཕབ་པ་ནི། ཐ་ན་འུ་ལག་གི་བྱིས་པ་དག་ལའང་མངོན་
སུམ་དུ་བྱུང་སྣང་ངོ༌
། །
དེ་ནས་རྗེ་བཙུན་གྱི་སྐུ་ལ་གསེར་གསོལ་བའི་སླད་དུ་བསུ་བའི་བཀོད་པའི་ཕྲེང་
བ་རིང་པོ་བསྟར་ཏེ་བྱམས་པ་གླིང་དུ་དྲངས་པའི་ཚེའང་། རྒྱང་རིང་མོ་ནས་ཐམས་
ཅད་ཀྱིས་གསེར་མདོག་ཏུ་མཐོང་བ་བྱུང་ཞིང༌
། ལམ་དང་གནས་དེར་འཁོད་པའི་སྐྱེ་
དགུའི་ཚོགས་ཇི་སྙེད་པ་རྒྱལ་བ་མ་ཕམ་པའི་ཞལ་གྱི་དཀྱིལ་འཁོར་མིག་ལ་མངོན་
སུམ་དུ་གྱུར་པས་དད་པ་གསུམ་ལ་སྦྱོར་བའི་བཀའ་དྲིན་མཛད་ནས། སླར་མཆོད་རྟེན་
ཆེན་པོའི་མདུན་ངོས་ཡངས་པ་ཅན་དུ་ཕེབས་པ་ན་ཡེ་ཤེས་པའི་ཕྱི་འབྲང་གི་བགེགས་
བསྐྱོད་ཙམ་གནང་ནས། སྔ་ཁང་གི་ཁྲི་ལ་བཞུགས་སུ་གསོལ་ཏེ་ཞལ་བསྲོའི་མེ་ཏོག་
ཕུལ༑ སྐབས་དེ་རྣམས་སུ་རྗེ་བྱམས་པ་གླིང་པ་ཆེན་པོའི་དྲུང་དུ་དཔལ་མཆོག་འགྲེལ་
ཆེན་གྱི་ལུང་དང་། རྗེ་དེ་ཉིད་ཀྱིས་མཛད་པའི་བཤེས་སྤྲིང་གི་ཊི་ཀ་གསན་པ། བྱམས་པ་
གླིང་པ་མང་པོ་ལ་རྡོ་རྗེ་གར་གྱི་བསྟན་བཅོས་ཆེན་པོའི་ཕྱག་ལེན་ཁྲིད་པ། སྐལ་བར་
ལྡན་པ་འགའ་ཤས་ལ་སྦྱོར་དྲུག །ལྔ་ལྡན། མཁའ་སྤྱོད་དབང་པོའི་ཡིག་ཆའི་སྟེང་ནས་
280



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཆོས་དྲུག་རྒྱས་པ། ཁམས་པ་དགེ་བཤེས་དཀའ་བཅུ་བ་ཅིག(ཞིག)གིས་གཙོས་པ་བཅུ་
ཤས་ལ་ཟབ་མོ་ནང་དོན་གྱི་བཤད་པ། ཐག་རིང་པོ་ནས་བསྙེགས་ཏེ་འོངས་པ་རྣམས་
ཆོས། དང་ཟང་ཟིང་གི་བཀའ་དྲིང་(དྲིན)རྩོལ་བ་སོགས་མཆོད་རྟེན་ལས་ཀྱི་གྲར་
ཚོགས་ཆོས་དང་། དེ་ལས་གཞན་དུ་ཆོས་ལྡན་གྱི་དོན་མ་མཆིས་པར་ཅུང་ཟད་ཙམ་
ཡང་བཏང་སྙོམས་མེད་པ་སེམས་དཔའ་ཆེན་པོ་ལས་ཀྱང་ཆོས་སྙིང་སྟོབས་མཆོག་གི་
སྤྱོད་པ་རྒྱ་མཚོ་ལ་མངའ་མཛད་དོ། །དེ་ལོ་བསྐང་གསོ་ཕྲིན་ལས་ལྷུན་གྲུབ་ཆེ་བ་དང་།
ཡེ་ཤེས་མགོན་པོ། དུད་སོལ་རྣམས་ཀྱི་གཏོར་ཆོག་ཀྱང་ཐུགས་རྩོམ་གནང་
།
དེ་ནས་རྗེ་བཙུན་གྱི་སྐུའི་གཟུངས་བཞུགས(གཞུགས)འབུལ་བར་བགྱི་བ་ན།
ཞབས་རྟེན་གྱི་པདྨ་འབྲུ་སྣ་ཚོགས་ཀྱིས་གང་བའི་སྟེང་དུ་གསེར་དངུལ་གྱི་ལྗང་པ་ཁ་
སྦྱར་ལས་བསྒྲུབས་པའི་གནོད་སྦྱིན་འཁོར་ལོ་གཉིས། གོས་ཁ་དོག་གསུམ་པའི་ཟླ་ཉི་
སྒྲ་གཅན་གྱི་དཀྱིལ་འཁོར་གསུམ། ཕྱག་ཞབས་ཀྱི་མཐིལ་རྣམས་སུ་རི་མོའི་མཚན་དཔེ།
ཕྱག་ཏུ་ལྷུང་བཟེད་དང་དཀར་གཟུགས་ཡོ་བྱད་ཀྱི་ཁྱད་པར་འདོད་དགུས་བཀང་བ།
སྐུའི་ཟོམ་ལ་རྒྱུད་སྡེ་བཞི་ནས་གསུངས་སོ་ཅོག་གི་ལུས་དཀྱིལ་གྱི་ལྷ་ཐམས་ཅད་
འབུར་དང་བྲིས་མ་ཚང་མ། སྐྱེ་མཆེད་དང་ཡོ་བྱད་ཀྱི་ཁྱད་པར་བྱིན་གྱིས་བརླབ་པའི་
ཚུལ་སྲིད་དོ་འཚལ་གྱི་ལྷ་དང་ཡི་གེ། ལྟེ་བའི་གནས་སུ་པདྨའི་སྣོད་བཟང་པོ་རིན་པོ་
ཆེ་དུ་མས་གང་བ། གཞན་ཡང་རྟེན་གསུམ། གསུང་རབ། གཟུངས། རྟེན་སྣང་། དར་སྣ།
ནོར་སྣ་སོགས་ཀྱིས་བར་མེད་དུ་གཏམས་པ། ཐ་ན་དབུ་སྐྲའི་བུང་ང་རེ་རེ་ཞིང་ཡང་
རྟེན་སྣ་ཚོགས་པས་གང་བར་མཛད་དེ། ཉིན་རེ་བཞིན་བསྟར་ཆགས་སུ་རྩོལ་བས་ཟླ་
'་གཅིག་གི་ཁོངས་སུ་གཟུངས་བཞུགས(གཞུགས)འབུལ་བ་འགྲུབ་སྟེ་རབ་གནས་
མདོར་བསྡུས་ཤིག་གནང་
། སྐབས་དེར་ལྷོ་བྲག་གི་སྐོར་ནས་སྐོར་བ་པ་མང་པོ་སླེབ་
281



ལོ་པཎ་གྱི་རྣམ་ཐར་ཕྱོགས་བསྒྲིགས།
སྟེ(སླེབས་ཏེ)། དཀར་མེ་སྟོབས་ཆེན་འབུལ་བ་སོགས་ཞལ་བསྲོའི་དགའ་སྟོན་ཆེན་
པོའང་ལྷུན་གྲུབ་ཏུ་བྱུང་།
དེ་ལྟར་རྟེན་དང་བརྟེན་པར་བཅས་པའི་ཆོས་གཟུགས་ཀྱི་སྐུའི་བཀོད་པ་སྤྱི་
དང་༑ ཐ་ན་རི་མོ་ཕྲ་མོ་ཡན་ཆད་ཀྱང་
། གཞན་གྱི་དཔེ་ཐུབ་པ་ཅིག(ཞིག)བྱེད་པ་
ཡིན་གསུང་བ་བཞིན་རྒྱལ་བའི་མཆོད་རྟེན་ཆེན་པོ་དེ་ཡང་ངོས་རེ་ལ་འདོམ་ཉི་ཤུ་རྩ་
གཉིས་རེ་དང་། པད་གདན་ནས་གྷ་ཊི་རིའི་བར་རྒྱུག་འདོམ་སུམ་བཅུ་རྩ་ཕྱེད་དང་
སུམ་སྟེང་ནས་སྟེང་དུ་བརྩེགས་པ། སེང་ཁྲི་དང་བང་རིམ་རྣམས་ངོས་རེ་ལ་གདོང་
ལྔ་པ། གདོང་རེ་རེའི་དབུས་སུ་སྒོ་གླེག་ཉིས་འདྲལ་མ་རེ་སྟེ། ཆོས་ཕུང་སྟོང་ཕྲག་
བརྒྱད་བཅུ་རྩ་བཞིའི་ངེས་པར་འཆར་བ། སེང་ཁྲི་ལ་ཐོག་གཉིས། བང་རིམ་བཞི་འ ལ་
རེ་རེ། བུམ་པ་ལ་གསུམ། བྲེ་ལ་ཐོག་གཅིག་སྟེ། རང་དབང་བའི་ཐོག་སྟེང་འོག་
བགྲངས་པས། བུམ་པ་མངོན་འཕགས་བྱང་ཆུབ་ཡན་ལག་བདུན། །བྲེ་ལོགས་འཕགས་
པའི་ལམ་གྱི་ཡན་ལག་བརྒྱད། །ཅེས་སོགས་དག་པ་དང་མཐུན་པ། ཕྱི་ནས་བལྟས་
དུས་མཆུ(ཆུ)ཞེང་གབ་པས་གཙང་ཞིང་མཛེས་པར་སྣང་ལ། ནང་དུ་འདུག་ཚེ་ལྷུན་
པོའི་ཁོངས་སེང་ཡངས་པར་གནས་པ་སྙམ་བྱེད་པའི་ཕྱོགས་ཐམས་ཅད་དུ་འཐོག
(ཐོགས)རྡུགས་མེད་པར་བགྲོད་ཆོག་པ་ལ་སོགས་པ་འཕྲུལ་གྱི་རྒྱན་དང་བཀོད་པ་མི་
ཟད་པས་འབྱོར་བ། དེའི་མདུན་ངོས་ཡངས་པར་རྣམ་པར་བཀྲ་བའི་སེང་གེའི་ཁྲི་
དང་རྒྱན་རྣམ་པ་དྲུག་གིས་མཛེས་པར་བྱས་པའི་བྱང་ཆུབ་ཀྱི་ཤིང་ཡོན་ཏན་གྱི་རྣམ་
པ་ཐམས་ཅད་ཀྱིས་བརྒྱན་པ་ལ་སྐུ་རྒྱབ་བརྟེན་པའི་རྒྱལ་བ་མ་ཕམ་པའི་སྐུ་བརྙན་
གསེར་གྱི་ལྷུན་པོ་ལྟར་འབར་བ། མཆོག་གི་སྤྲུལ་པའི་སྐུའི་ཆ་བྱད་ཅན། ཕྱག་གཉིས་
ཆོས་ཀྱི་འཁོར་ལོའི་ཕྱག་རྒྱ་སྟོན་པ། བཟང་པོའི་འདུག་སྟངས་ཀྱིས་བཞུགས་པ། སེམས་
282



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱི་སྤྱན་
ཅན་ཐམས་ཅད་ལ་མཉམ་པར་གཟིགས་པ་ལྷུར་མཛད་པའི་སྒྲིབ་པ་མེད་པའི་ཡེ་ཤེས་
་མངའ་བ། བྱིན་བརླབས(རླབས)ཀྱི་གཟི་འོད་འབར་བ་དག་དང་
། སྒྲིབ་སེལ་
དང་ཀུན་བཟང་གི་ལྡེམ་གཉིས་ཀྱིས་ངོས་གཉིས་ནང་མཛེས་པར་བྱས་པ། སྔ་ཁང་
གི་ནང་ལ་ཕྱོགས་བཅུའི་སངས་རྒྱས་རྣམས་དང་བྱང་སེམས་བཅུ་དྲུག་གི་སྐུ། བྱམས་
པའི
རྣམ་ཐར་དང་བཅས་པའི་རི་མོ། མཆོད་རྟེན་གྱི་ནང་ཐམས་ཅད་ཕྱོགས་ཀྱི་དེ་
བཞིན་གཤེགས་པ་བཞིའི་འོད་ཀྱིས་མདངས་གསལ་བར་བྱས་པའི་བང་རིམ་དང་པོ་
ལ་བྲིས་སྐུ་མཐོང་བ་དོན་ལྡན་སོགས་མདོ་སྡེ་ལས་གསུངས་པའི་རས་བྲིས་རྣམས་དང༌
།
གཉིས་པ་དང་གསུམ་པ་ལ་གཟུངས་དང་རྟོག་པ་ལས་གསུངས་པ་དང་བྱ་སྤྱོད་ཀྱི་རྒྱུད་
སྡེའི་ལྷ་ཚོགས། བཞི་པ་ལ་རྣམ་སྣང་མངོན་བྱང་
། བུམ་ཐོག་དང་པོར་རྣལ་འབྱོར་རྒྱུད་
དང་༑ བྲེ་ངོས་ལ་ཕ་རྒྱུད། བུམ་ཐོག་བར་པར་མ་རྒྱུད། གསུམ་པར་དུས་འཁོར་དང་
རིགས་ལྡན་རྣམས་ཀྱི་སྐུ། བྲེའི་ནང་དུ་གཙུག་ཏོར་དགུ་པ་སོགས་གཙུག་ཏོར་གྱི་རིགས་
རྣམས་ཀྱི་སྐུ་དག་ཅིང་མཛེས་པར་བཀོད་པ། འཁོར་སའི་ཟུར་བཞིར་བདུད་ཐམས་ཅད་
འདུལ་བ་དང༌
། དགེ་འདུན་དབེན(དབྱེན)སྡུམ་དང་། སྐུ་ཚེ་བྱིན་གྱིས་བརླབས་པ་
དང་༑ པདྨ་སྤུངས་པ་རྣམས་ཀྱི་མཆོད་རྟེན་གྱིས་སྤྲས་པ། མཚན་ཐོས་པ་ཙམ་གྱིས་
རྣམ་པར་གྲོལ་བ་སྦྱིན་པའི་ཆོས་གཟུགས་ཀྱི་ལྷུན་པོ་ཆེན་པོ། སྲིད་ཞིའི་ངོ་མཚར་གྱི་
ཕུང་པོ་གཅིག་ཏུ་བཀོད་པ་དག་སྟེ། གྲུབ་པའི་དབང་པོ་འདི་ཉིད་ཀྱི་མཐུ་ཁོ་ནས།
རྒྱལ་བའི་དབང་པོ་མ་ཕམ་དགའ་བའི་གཤེས་གཉེན་མཆོག་གི་བཞེད་པ་ཟླ་མེད་
པ་སྐོང་བར་མཛད་པའི་ལེགས་བྱས་ཀྱི་སྣང་བ་ཆེན་པོ་མངོན་དུ་གྲུབ་སྟེ། དོན་དམ་
དང་ཀུན་རྫོབ་ཀྱི་མཆོད་རྟེན་མངོན་དུ་གྱུར་པ་ལ་ཆེད་དུ་བརྗོད་པའི་གླུ་མགུར་དུ་
བཞེངས་པ།
283



ལོ་པཎ་གྱི་རྣམ་ཐར་ཕྱོགས་བསྒྲིགས།
ན་མཙིནྟ་མ་ཎི་ཙེ་ཏྱ་ས་མནྟ་བྷ་དཱ་ཡ། སེམས་ཉིད་ཆོས་སྐུའི་མཆོད་རྟེན་ལྷུན་
གྱིས་གྲུབ། །རང་བྱུང་ཡོན་ཏན་རྣམ་པ་ཐམས་ཅད་པ། །ཆོས་སྒོ་བརྒྱད་ཁྲི་བཞི་སྟོང་
འབྱུང་བའི་གནས། །དཔལ་ལྡན་བླ་མའི་དྲིང་དྲིན)ལས་མངོན་དུ་གྱུར། །གཞན་སྣང་
གཟུགས་སྐུའི་མཆོད་རྟེན་དཔལ་དང་ལྡན། །ངོ་མཚར་མིག་གི་བདུད་རྩི་ཐམས་
ཅད་པ། །བཀྲ་ཤིས་ཆོས་ཀྱི་སྒོ་འཕར་མང་པོ་ཅན། །རིས་མེད་རྒྱལ་བའི་ཕོ་བྲང་རྩེ་མོར་
བྱོན། །རྒྱལ་བའི་དབང་ལ་ཅོན་པན་ལེགས་བཅིངས་པ། །མ་ཕམ་བྱམས་པའི་གཙུག་
རྒྱན་རིན་ཆེན་མཆོག །དཔེ་མེད་ལྷ་རྫས་རྨད་བྱུང་ནམ་མཁའི་རྒྱན། །གངས་ཅན་སྐྱེ་
དགུའི་བསོད་ནམས་དཔལ་དུ་ཤར། །ཆོས་ཀྱི་ལྷུན་པོ་དགེ་ལེགས་ཀུན་བཀོད་པ། །
བསྟན་དང་འགྲོ་བ་ཡོངས་ཀྱི་ཉེར་མཚོའི(འཚོའི)ཞིང་
། །བསྐལ་བའི་བར་དུ་ཞལ་དྲོ་
བྱིན་ཆེ་བས། །རྒྱུན་ཆད་མེད་པའི་ཤིས་པ་སྐྱོང་བ་ཉིད། །བླ་མེད་བྱང་ཆུབ་ཡོན་ཏན་
རྒྱ་མཚོའི་ཆོས། །སྐལ་བཟང་འགྲོ་ལ་འཆར་བའི་ངོ་མཚར་གཟུགས། །མཐོང་ཐོས་དྲན་
པས་ཕན་བདེའི་དཔལ་སྩོལ་བ། །ཡིད་བཞིན་ནོར་བུའི་འབྱོར་བ་སྲིད་འདིར་གསལ། །
སུམ་ཅུ་རྩ་བདུན་བྱང་ཆུབ་ཕྱོགས་མཐུན་ཆོས། །གཞི་ལམ་འབྲས་བུ་གཤིས་ལ་དབྱེར་
མེད་ཀྱང་། །རྟེན་གྱི་གཞན་དབང་གྱུར་ལས་རྣམས(རྣམ)དབྱེར་བཅས། །ངག་ཐོབ་
གསལ་བར་མཚོན་པའི་ངོ་མཚར་གནས། །ཕྱི་ནང་གཞན་གསུམ་རྟེན་འབྱུང་སྒྱུ་མའི་རོ། །
མ་དག་དག་དང་ཤིན་ཏུ་རྣམ་དག་པའི། །གསང་ཆེན་རྩོལ་བའི་རྐྱེན་ལས་རྩོལ་
མེད་ཀྱི། །རྣལ་འབྱོར་རོ་གཅིག་བདུད་རྩིའི་དགའ་སྟོན་ཆེ། །ཨ་ཧོ༔དད་ཅན་ཡོངས་ལ་
མཐོ་རིས་རྟེན། །ཤེས་རབ་ལྡན་ལ་ཐར་པའི་མཆོག་སྦྱིན་པ། །སྐལ་བཟང་མྱུར་བདེས་
བསྒྲོད(བགྲོད)ལ་ཐབས་མཁས་ཀྱི། །མཆོད་རྟེན་རྒྱལ་བའི་འཕྲིན་ལས་རྨད་བྱུང་བའོ། །
འདི་ཡིས་སྲིད་འདིར་ཕུན་ཚོགས་ཀུན་བྱེད་ལ། །སྲས་བཅས་རྒྱལ་བ་ཚད་མར་གྱུར་པ་
284



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སྟེ༑ །བླ་མེད་ཐར་པ་མཆོག་གི་མཆོག་སྩོལ་བར། །རྣལ་འབྱོར་ཅན་ལ་རྣལ་འབྱོར་
ཚད་མ་ཉིད། །དམ་པའི་དྲིང་(དྲིན)ལས་ཐབས་མཁས་ཕྱག་རྒྱ་ཆེས། །སྲིད་དང་ཞི་ལ་
རོ་གཅིག་རྒྱས་བཏབ་པ། །གནས་འདིར་རྩོལ་ཞིང་རྐྱེན་རྣམས་སྦྱོར་ལ་སོགས། །དགེ་
སྡེ་གཅིག་ཀུན་བླ་མེད་དོན་པོར་བས། །རྨད་བྱུང་རྒྱལ་བའི་ཕྲིན་ལས་ཐམས་ཅད་པ། །
སྐལ་བཟང་འགྲོ་ལ་རྐྱེན་བཞིན་འཆར་བ་ལས། །འདི་ནི་དཔལ་ལྡན་བཀྲ་ཤིས་མང་
པོའི་སྒོ། །དོན་གཉིས་འབྱོར་བའི་དཔལ་དུ་ཤིས་གྱུར་ཅིག །བྱང་ཆུབ་ཀྱི་ཡན་ལག་
བདུན་རྣམ་པར་དག་པའི་གནས་རྩེ་མོར་བྱོན་ཞིང་
། །འཕགས་པའི་ལམ་ཡན་ལག་
བརྒྱུད་ཀྱི་གནས་ལ་མངོན་པར་རྩོལ་བ་དེའི་ཚེ། །དགེ་བའི་ལས་ལ་གཅིག་ཏུ་བརྟུལ་
བ་བརྟན་པའི་ལག་དཔོན་བྱེད་པ་རྒྱ་མཚོའི་སྡེས། །དཔལ་ལྡན་བླ་མའི་བཀའ་དྲིང་
གི(དྲིན་གྱི)རོལ་མོ་བཀྲ་ཤིས་པའི་གླུ་དབྱང་སྤེལ་བ་ཤུ་བྷམསྟུ།། །།ཞེས་པའོ། །
སྐབས་དེ་རྣམས་སུ་བཀའ་ལས་ཀྱང་
། དགེ་བའི་ལས་འདི་ལ་བརྙས་པ་མ་བྱས་
ན་འཕེལ་འོང་བ་ཆོས་ཉིད་དུ་འདུག་པས། དང་པོ་ཡབ་རྗེའི་ནང་རྟེན་བྱམས་པའི་སྐུ་
འདི་བས་ལྷག་པ་བཞེངས་རྒྱུ་མི་འོང་བསམ་ནའང་
། དེའི་རྗེས་སུ་རྩེས་ཐང་གི་ལྷ་ཆེན་
གཉིས་བཞེངས་ཐུབ། ན་ལནྡྲའི(ལེནྡྲའི)ལྷ་ཆེན་ཡང་བདག་གིས་དོ་དམ་མ་བྱས་ན་མི་
གྲུབ་པ་འདུག །དེ་ནས་རང་བཞེངས་རྒྱུ་མི་འོང་ཐག་ཆོད་བསམ་པ་ལ། ལྷ་དང་མཆོད་
རྟེན་འདི་ཙམ་གྲུབ་བྱུང་
། ད་དུང་ཅི་འགྲུབ་མི་ཤེས་གསུང་ཞིང་
། འདི་ལྟ་བུའི་དགེ་
བའི་མཛད་པ་རླབས་པོ་ཆེ་ཐམས་ཅད་ཀྱང་པཎ་ཆེན་རིན་པོ་ཆེའི་དངོས་དང་མནལ་
ལམ་གྱི་མཚན་མའི་ལུང་བསྟན་རེ་ལ་ངེས་པར་བསྟེན་ནས་མཛད་པས། དུས་དེའི་
གསུང་ལས་ཀྱང་། བསྟན་པའི་བླ་རྡོ་བསྒྲུབ་པའི་ཕྱིར། །ན་ནིང་དུས་ཚོད་སྔ་མ་ལ། །ཕ་
ཁྱེད་ཀྱི་བཀའ་ལ་ཡིད་ཆེས་བྱས། །ཤེས(ཞེས)དང་
། ཆོས་གཟུགས་ཀྱི་སྤྲུལ་བརྙན་ཞིང་
285



ལོ་པཎ་གྱི་རྣམ་ཐར་ཕྱོགས་བསྒྲིགས།
འདིར་གྲུབ། །དགེ་སྡེ་གཅིག་ཀུན་གཙོར་གྱུར་པའི། །མཐོང་ཐོས་དྲན་རེག་གི་སེམས་
ཅན་ལ། །ཐར་པའི་ས་བོན་ཞོགས་སམ་སྙམ། །ཞེས་འབྱུང་བ་དང་
། རྒྱལ་བའི་མཆོད་
རྟེན་ཆེན་པོའི་རྩེར་པདྨ་རཱ་གའི་ཏོག་ཕུལ་ན་ཆོས་ཀྱི་སྦྱིན་མོ་ཡང་ཚེ་ཕྱི་མ་མཁའ་སྤྱོད་
དུ་སྐྱེ་གསུང་པའི་པཎ་ཆེན་གྱི་ལུང་བསྟན་བྱུང་བ་བཞིན་ཕུལ་བ་ཡིན་གསུང་
།
དེ་ནས་རབ་གནས་ཆེན་མོ་གནང་བར་བཞེད་པ་ན། རྗེ་བྱམས་པ་གླིང་པ་ཆེན་
པོའི་བཀའ་ལས། ད་ལན་རབ་གནས་ཀྱི་རབ་སྟོན་གྱི་གྲལ་དབུ་རྗེ་ཉིད་ཀྱིས་གནང་
དགོས་ཤེས(ཞེས)ནན་གྱིས་བསྐུལ་ནས། ཐབས་ཀྱིས་བྱམས་པ་གླིང་གི་གདན་ས་གནང་
བ་ཅིག(ཞིག)འོང་ངམ་དགོངས་པའི་བཀའ་སྩལ་འདུག་ནའང་
། གྲལ་དབུ་དང་གདན་
སའི་ཁུར་ནམ་དུའང་མི་བཞེད། གདན་ས་བ་དང་འདྲ་བའི་ཞབས་ཏོག་ཏུ་འགྱུར་བ་
བྱེད་པར་གསོལ་བས། དེ་ལྟ་ན་རབ་གནས་ཀྱི་ཆོ་གའི་གཙོ་བོ་རྗེ་ཉིད་ཀྱིས་འཇམ་
དཔལ་སྒྱུ་འཕྲུལ་དྲ་བ་ལ་བརྟེན་ནས་གནང་དགོས་ཤེས(ཞེས)གསུང་བ་ན། རབ་གནས་
ཡ་ད་ནས་ཉིད་ཀྱིས་གནང་བ་རྗེས་སུ་གཟུང་(བཟུང་)། བདག་གིས་ད་དུང་ལས་འཕྲོ་
རྣམས་ཀྱི་བཀོད་པ་རང་བྱེད་པ་ལེགས་ལགས་སམ་ཞེས་གསོལ་བས། བདག་གི་རྨི་ལམ་
གྱི་མཚན་མ་ལ། རྗེ་ཉིད་ཀྱིས་འཇམ་དཔལ་སྒྱུ་འཕྲུལ་དྲ་བ་ལ་བརྟེན་ནས་གནང་བ
ལེགས་པ་ཅིག(ཞིག)བྱུང་བས་ཅིས་ཀྱང་གནང་དགོས་ཤེས(ཞེས)སྩལ་བ(བསྩལ་པ)ན།
དེ་ལྟ་ན་བདག་ཅག་ཡོན་མཆོད་ཀྱི་དགེ་བའི་ལས་འདི་ཐམས་ཅད་རྗེ་ཡ་ དའི་
དགོངས་པ་བསྐང་བའི་ཆེད་དུ་ཡིན་པས་རབ་གནས་ཀྱང་བགྱིད་པར་གསོལ་ཏེ། ལྷ་
དེའི་བསྙེན་པ་མ་སོང་བར་དེ་ལ་བརྟེན་ནས་རབ་གནས་དང་སྒྲུབ་མཆོད་བྱེད་པ་འདི་
རྣམས་ལ་མ་བྱས་པ་ལས་དྲག་ཙམ་དེ་མ་གཏོགས་འབྲས་བུ་ཆེན་པོ་མེད་གསུངས་ནས།
རྟ་ལོ་ཟླ་བ་དང་པོའི་ནང་དུ་ཞབས་ཕྱིར་ཆོག་པ་ཉི་ཤུ་སྐོར་དང་བཅས་པས་ཟླ་ཕྱེད་
286



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བསྙེན་པ་གནང་།
དེ་ནས་ཟླ་བ་གཉིས་པའི་ཚེས་གཅིག་ནས་བདུན་གྱི་བར་དུ། རྗེ་བྱམས་པ་གླིང་
པ་ཆེན་པོའི་ཞལ་སྔ་ནས་གཙོ་མཛད། མངའ་འབངས་ཀྱི་དགོན་ཆེ་ཆུང་ཐམས་ཅད་
ཀྱི་བླ་མ་ཆེ་དགུ་རྣམས་སྤྱན་དྲངས་ཏེ། རང་རང་གི་ལྷག་པའི་ལྷ་གང་ཡིན་གྱི་དཀྱིལ་
འཁོར་ཆེན་པོ་བསྒྲུབས་ནས་སོ་སོའི་ཆོ་ག་ལས་འབྱུང་བ་བཞིན་ལྷག་གནས་འབུལ་བ།
ཐམས་ཅད་ཐུན་མོང་དུ་མཆོག་ཏུ་ཤིས་པ་བརྗོད་པའི་མེ་ཏོག་གི་ཆར་བར་སྣང་ཁྱབ་
པར་འབེབས་པ་དང་
། ཙཱ་རིའི་དགའ་སྟོན་གྱིས་ཁྲོམ་ཐམས་ཅད་ཁྱབ་པར་བཀྱེ་བས་
སྐྱེ་དགུ་ཐམས་ཅད་རངས་པར་མཛད།
ཁྱད་པར་རྡོ་རྗེའི་སློབ་དཔོན་མཆོག་གི་ཞལ་སྔ་ནས་འདིས། རྒྱལ་བ་མ་ཕམ་
པའི་སྐུ་བརྙན་གསེར་གྱི་ལྷུན་པོ་ལྟར་འབར་བའི་ཞབས་རྟེན་གྱི་པདྨའི་མདུན་ངོས་
དོག་པ་མེད་པར། འཇམ་དཔལ་སྒྱུ་འཕྲུལ་དྲ་བའི་དཀྱིལ་འཁོར་ཆེན་པོའི་གཞི་གང་
ན་བར། རྡོ་རྗེ་ཁྲོ་བོ་ཆེན་པོ་ཁམས་གསུམ་ལས་རྣམ་པར་རྒྱལ་བའི་རྒྱལ་ཐབས་ཀྱི་ཡ་
ལད་རྣམ་པར་བཀྲ་བའི་རིན་པོ་ཆེ་སྣ་ཚོགས་པའི་རྒྱུན་ཆེད་དུ་བསྟར་བས་ཀླུབས་
(བཀླུབ)པའི་ཆས་སུ་ཞུགས་ཏེ། གཤིན་རྗེ་མཐར་བྱེད་ལ་སོགས་པའི་བསྙེམས་པ་འཆང་
བ་ལྕགས་རི་མཁན་ཆེན་པ་བྱང་ཆུབ་རྣམ་རྒྱལ། མོན་བུ་མཁན་ཆེན་ནོར་བཟངས།
ཡང་དབེན་མཁན་ཆེན་པ་རྣམ་རྒྱལ་བཟང་པོ། གནས་བརྟན་ནམ་མཁའ་རྡོ་རྗེ་
རྣམས་ཏེ་ཕྱོགས་ཀྱི་སློབ་དཔོན་བཞི། བཀའ་ཉན་གྱི་ཁྲོ་བོའི་སྤྲིན་དང་བཅས་པས་
པས་རྡོ་
རྗེ་རྣམ་པར་རྩེན་པའི་ཁྲོ་བོའི་རོལ་པ་ཆེན་པོའི་སྟབས་དང་བདུད་ཐམས་ཅད་རྣམ་
པར་ཉེད་པའི་ཏིང་ངེ་འཛིན་དང་ཡེ་ཤེས་ཆེན་པོའི་གཟི་བྱིན་མངོན་དུ་མཛད་པས།
ལོག་པར་ལྟ་བ་ཐམས་ཅད་མཐར་བྱས་པའི་ཟིལ་གྱིས། གནས་དེར་འཁོད་པའི་མི་
287



ལོ་པཎ་གྱི་རྣམ་ཐར་ཕྱོགས་བསྒྲིགས།
ཐམས་ཅད་ཀྱང་སྐྱི་བུང་ཞེས་བྱེད་ལ། མིག་བསྡུད་མི་ཤེས་པ་ལྟར་ཧད་དེ་བལྟ་བ་དང་
།
བདག་ཅག་གང་ན་འདུག་ཅེས་གཅིག་གིས་གཅིག་གི་ལག་པ་དག་ལ་འཇུ་ཞིང་
། གར་
འགྲོའི་གཏོལ་མེད་པར་གོམ་པ་གྱ་ཚོམས་སུ་འདོར་ཞིང་འདུག་གོ། །
དེ་ལྟར་བགེགས་དང་བྲལ་བའི་ས་གཞི་ཡངས་པ་དེར། ལྷག་པར་གནས་པའི་
ཆེད་དུ་སྤྱན་དྲངས་པའི་དྲིའི་མཎྜལ་མངོན་སུམ་དུ་བཞུགས་པ་དང༌
། རྡུལ་ཚོན་གྱི་
དཀྱིལ་འཁོར་གྱིས་མཚོན་ཏེ་སྣང་སྲིད་ཡེ་ཤེས་ཀྱི་འཁོར་ལོར་གསལ་བ་ལ། གཙང་
ཞིང་མ་འདྲེས་པའི་མཆོད་སྤྲིན་བཟང་པོ་དཔེ་མེད་པ་བསྟར་བས། རྗེ་བྱམས་པ་གླིང་
པ་ཆེན་པོའི་ཞལ་ལས། འཇམ་དཔལ་སྒྱུ་འཕྲུལ་དྲ་བ་ཁོང་རང་གིས་བོད་དུ་ཕེབས་ནས་
ད་ལན་ལས་མཆོད་པ་བཟང་ཞིང་། ལྷ་རང་རང་གིས་རང་དབང་འདུས་པ་བཞེས་མ་
མྱོང་ཞེས་གསུང་ངོ༌། །དེའི་རྗེས་སུ་སྔ་ཁང་གི་མདུན་ངོས་ཡངས་པ་ཅན་ཞེས་བྱ་བར་
འཇམ་དཔལ་སྒྱུ་འཕྲུལ་དྲ་བའི་ཡེ་ཤེས་ཀྱི་འཁོར་ལོ་བསྲེག་བླུགས་ཀྱི་ཞལ་ཟས་ལ་
མངའ་མཛད་པའི་སླད་དུ། རྒྱས་པ་ལས་ཐམས་ཅད་པའི་ཐབས(ཐབ)ཀྱི་ནང་དུ་སྤྱན་
དྲངས་ཏེ། ཞབས་ཕྱིར་འབྲང་བའི་ཆོ་ག་བ་དང་བཅས་པ་ཐམས་ཅད་ལྷའི་ཆས་སུ་
ཞུགས་ཏེ། མ་ཚང་བ་མེད་པའི་མཆོད་རྫས་ལས་དང་རྗེས་སུ་འཐུན(མཐུན)པའི་ཁ་
དོག་དང་རྒྱུ་ཚད་དབྱིབས་ལ་སོགས་པ་འདོད་དགུར་སྦྱར་བས་མཆོད་ཅིང་
། རྒྱུས་
པའི་ཕྲིན་ལས་བསྐུལ་བའི་མཆོད་སྦྱིན་ཆེན་པོ་བསྟབས་པས་ཀྱང༌། རྣལ་འབྱོར་པའི་
མངོན་སུམ་ཚད་མ་ལ་སྣང་བའི་ཡེ་ཤེས་ཀྱི་འཁོར་ལོ་ཟག་པ་མེད་པའི་བདེ་བས་
འབྱོར་བའི་ཚུལ་ལྟ་ཞོག །མཁས་པ་པ་ཎིའི་ཕྱག་བཞེས་འཁྲུལ་མེད་མཐོང་བ་ལ་ཐོགས་
པས་ཀྱང་སྔགས་ཀྱི་ལག་ལེན་པར་ཁས་འཆེ་བ་དག་ལ་ལྡེམ་པོ་དང་བྲལ་བའི་ཡིད་
ཆེས་ཀྱི་ཚད་མ་རྙེད་པའི་བཀའ་དྲིན་དང་
། ཐ་ན་མཐོང་བ་དང་ཐོས་པ་དང་
། རེག་
288



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པ་དང་དྲིའི་རྫིས་རེག་པའི་ཡིད་ཅན་མཐའ་དག་ཀྱང་བསྐལ་པ་མཐའ་ཅན་དུ་བྱས་
པ་ཡིན་ནོ། །
དེ་ལྟར་ཆོས་གཟུགས་ཀྱི་རྟེན་འདི་དག་ཀྱང་དགུན་གྱི་ལས་མི་ཐུབ་པའི་ཟླ་ཤས་
དོར་ནས་ལས་ལ་ཆིག་སྒྲིལ་བྱས་པ་བརྩིས་ན། མཆོད་རྟེན་ཟླ་བ་བཅུ་བརྒྱད་དང་
། ལྷ་
ཆེན་ཟླ་བ་བཅུ་བཞིའི་ནང་དུ་གྲུབ་འདུག་སྟེ། རང་ཅག་རྣམས་གྲུབ་པ་བརྙེས་པའི་སྤྱོད་
པ་མངོན་སུམ་དུ་སྟོན་ཀྱང་
། དེ་དང་སྐལ་བ་མཉམ་པར་སེམས་པའི་རློམ་ས་རྒྱུད་མ་
རུངས་པར་བྱས་པ་མ་གཏོགས། གནས་འདི་ནི་བསྟན་པ་ལ་མངོན་པར་དགའ་བའི་ལྷ་
རྣམས་ཀྱིས། གྲུབ་པའི་དབང་ཕྱུག་འདིའི་བཀའ་ནོད་དེ་བསྒྲུབས་པར་གདོན་མི་ཟའོ་
སྙམ་ལ། བཀའ་ལས་ཀྱང་། ད་ལྟ་ངེད་རང་ཡོན་མཆོད་མཆོད་རྟེན་རྩིག་མཁན་རྣམས་
ངོས་མར་ཡོད་པ་མ་གཏོགས། ལོ་ཤས་སོང་ནས་རྟེན་འདི་གཉིས་ཟླ་གྲངས་འདི་ཙམ་
གྱི་ཁོངས་སུ་གྲུབ་པ་ཡིན་བྱས་ན་སུ་ཡང་ཡིད་ཆེས་པ་མི་འོང་བ་འདུག་གསུང་ཞིང་།
རྗེ་བྱམས་པ་གླིང་པ་ཆེན་པོའི་ཞལ་སྔ་ནས་ཀྱང་
། དང་པོ་ངས་བྲེ་མཐོང་བ་ཅིག(ཞིག)
ཨེ་འོང་ན་གསུང་བ་དང་། དེ་ནས་གྷ་ཊི་ར་མཐོང་བ་ཅིག(ཞིག)ཨེ་འོང་ན་གསུང་
བ་ལ། རབ་གནས་ཀྱི་མཐར་ཐུག་པ་གྲུབ་པས། ད་བསམ་པ་ལེགས་པར་གང་བྱུང་།
དང་པོ་རྩིག་རྨང་ཐིངས་རྗེས་ཀྱི་སྐབས་སུ་འདི་རང་མཐར་མ་སོན་གྱི་བར་ཙམ་ངེད་
རང་འཚོ་བ་མི་འོང་ངམ་བསམ་པ་བྱུང་གསུང་བ་དང༌། མཆོད་རྟེན་གཟིགས་ལམ་
བབ་རེས་བཞིན། ཆོས་རྗེ་འདི་ངེད་རང་གི་དགེ་བའི་ལས་གྲུབ་གྲོགས་ལ་འབྱོན་པ་
འདི་དཀོན་མཆོག་གི་ཐུགས་རྗེ་རང་ཡིན། ཁོང་མ་བྱོན་ན་འདི་འདྲ་སྒྲུབ་པའི་བློ་ག་
ན་འོང་
། ཞེས་བསྔགས་པ་ཡང་ཡང་གནང་བ་ཡིན་ལ། དེའི་ཕྱི་ལོ་སྨོན་ལམ་ཆེན་མོ་
ཚུགས་པའི་ཚེ་ནི། སྨོན་ལམ་ཆེན་མོ་དང་ཚོ་ཡིད་སྨོན་གྱི་ཡུལ་ནའང་མེད། ད་སྨོན་པ་
289



ལོ་པཎ་གྱི་རྣམ་ཐར་ཕྱོགས་བསྒྲིགས།
mu
ལས་ལྷག་པའང་གྲུབ་བྱུང་། འདི་ཐམས་ཅད་དམ་པ་འདི་ཉིད་གཅིག་པུའི་མཐུ་ཡིན།
ཁྱད་པར་དཔོན་མོ་བ་འདིས་ང་ལ་དངོས་པོ་བྱིན་པ་རང་ཡང་ཕྱོགས་གཅིག་ཏུ་བྱས་
ན་མདུན་གྱི་རི་འདིའི་ཁྱོན་ཙམ་འོང་བ་ཡོད་པས་ཡལ་བར་འདོར་བ་མི་རིགས་པ་ལ།
ད་ནི་དགེ་བའི་བཤེས་གཉེན་དང་འཕྲོད་ཅིང་དགེ་རྩ་ལ་སྦྱོར་ཐུབ་བྱུང་བས་བསམ་
པ་ལེགས་པར་གང་བྱུང་གསུང་དགྱེས་པར་གནང་
།
རྗེ་ཉིད་ཀྱི་བཀའ་ལས་ཀྱང་། རང་ངོས་ནས་གཟིམས་ཆུང་སྒོ་བཅད་དེ་མལ་སར་
བསྡད་ན། མཆོད་རྟེན་གྱི་དགེ་རྩ་ལས་ལྷག་ཙམ་རེ་ཐུན་རེའི་ནང་དུ་ཆོད་པ་ཅིག
(ཞིག)ཡིན་ནའང་
། མི་མངས་ལ་ཐར་པའི་ས་བོན་འཇོག་པ་ལ་འདུས་བྱས་ཀྱི་དགེ་
རྩ་རྣམས་ཀྱི་ནང་ནས་མཆོད་རྟེན་འདི་རྒྱལ་བ་རྣམས་ཀྱི་ཆོས་སྐུའི་རྟེན་ཡིན་པས་
གནས་འདིར་རྩོལ་བ་འབྲས་བུ་ཆེ་བ་ཡིན་པ་ཤིང་ཐུན་དང་སྦུར་བའི་དཔེས་མཚོན་
པ་དང་། སྦྱིན་བདག་རྣམས་ཀྱི་འབྱོར་བ་ཆུད་མི་འཛའ། བསྟན་པ་ལ་ཕན་པ་བགྱིད་
ནའང་། བཙུན་པ་ཁ་ཡར་ལ་ཆོས་ཐུན་རེ་རེ་གཅིག་ཅིག་བཤད་མ་བཤད་ལ་མ་ལྟོས།
སྔོན་གྱི་རྒྱལ་བློན་བྱང་ཆུབ་སེམས་དཔའ་རྣམས་ཀྱིས་ཀྱང་
། གཙུག་ལག་ཁང་དང་
རྟེན་གསུམ་རྣམས་མ་བསྒྲུབས་པར་བསྟན་པ་འཛུགས་མ་ཐུབ་པ་ཡིན། ལྷ་འདྲེ་ཕྲན་
ཚེགས་འདྲ་ལའང་ཁོ་རང་གནས་པའི་རྟེན་ཅིག(ཞིག)དགོས་པ་དང་འདྲ་བར་
བསྟན་པ་གནས་པའི་ཐབས་ཀྱང་
། གཙུག་ལག་ཁང་དང་རྟེན་གསུམ་རྙིང་པ་རྣམས་
གསོ་བ་དང་། གསར་དུ་འཛུགས་པ་ལ་སོགས་པས་བསྟན་པའི་རྩ་བ་གཟུགས་དགོས་
པ་ཡིན་གསུང་ཞིང་། གཙུག་ལག་ཁང་དང་མཆོད་རྟེན་རྙིང་པ་ཕྱོགས་གང་ན་འདུག་
ཀྱང་དངོས་དང་བརྒྱུད་པས་གསོ་ནམ་གནང་བ་དང་
། ཁྱད་པར་མཆོད་རྟེན་ཆེན་པོ་
འདི་ལ་གཙུག་ལག་ཁང་གཞན་བཤིག་ནས་དེའི་ཤིང་ཆ་སོགས་རྒྱུའི་དངོས་པོ་གཏོང་
290



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བ་དང་། རྟེན་ཡང་གསར་དུ་བཞེངས་པ་དང་ནང་སོ་རྣམ་པའི་ཕྱག་མཛོད་དུ་ཅི་
བདེར་བཞུགས་པ་རྣམས་མ་གཏོགས། གཙུག་ལག་ཁང་གཞན་ནས་སྤྱན་དྲངས་ནས་
བཞུགས་པ་སོགས་གཏན་མི་བྱེད། འདི་འཕེལ་བའི་ཆེད་དུ་གཞན་བཤིག་པ་དེ་རིགས་
པ་མ་ཡིན། དེ་ཐམས་ཅད་ཕྱོགས་དེ་དག་ཁོ་ནར་དར་ཞིང་རྒྱས་པ་ཅིག(ཞིག)འདོད་
པ་ཡིན་ཞེས་བཀའ་གནང་བ་བཞིན། མཆོད་རྟེན་འདིའི་ཆེད་དུ་མཆོད་ཁང་རྙིང་པ་
བཤིག་པ་ཅུང་ཟད་ཀྱང་མེད་པ་དང་
། རྟེན་ཡང་ཆེ་བ་རྣམས་ནི་གསར་དུ་བཞེངས་པ་
ཁོ་ནར་སྣང་ཞིང་
། ཕྲ་མོ་རྣམས་ཀྱང་བར་མ་དོར་བཞུགས་ཏེ་འོ་བརྒྱལ་བར་སྣང་བ་
རྣམས་མ་གཏོགས། གཙུག་ལག་ཁང་གཞན་ནས་བཞུགས་གནས་སྤོས་པ་མི་སྣང་ལ།
མཆོད་ཆའང་གསར་དུ་བསྒྲུབས་པ་དང་གཞན་གྱིས་ཕུལ་ཞིང་བཙོངས་པ་སོགས་མ་
གཏོགས། རྟེན་གཞན་གྱི་དྲུང་ནས་སྤོང་རྒྱུར་སོགས་བྱས་པ་གཅིག་ཀྱང་མེད་པ་ནི་
དམ་པ་འདིའི་རྣམ་པར་དག་པའི་ཐུགས་རྗེ་ཆེན་པོའི་ངང་ཚུལ་གཅིག་གོ། །
དེ་ལྟར་བསྟན་པ་རབ་འབྱམས་ཕྱོགས་ཐམས་ཅད་དུ་དར་རྒྱས་འབའ་ཞིག་
གིས་དགོངས་པ་མངའ་བས་དགེ་བའི་ལྷུན་པོ་འདིའི་ཆེད་དུ་རྩོལ་བའི་སྐབས་ཤིག་
མནལ་ལམ་དུ། མཆོད་རྟེན་ཆེན་མོའི་འཁོར་ས་ལ་ཕེབས་པའི་ཚེ། ཆོས་སྐྱོང་བའི་
བསྲུངས(སྲུང་)མ་བྱིན་ཧ་ར་རང་གི་སྐུ་བྱད་མཛེས་པ་དང་བཅས་པར་བསྟན་ཏེ། རྗེ་
ཉིད་ཀྱི་ཞབས་དྲུང་དུ་འོངས་ནས་གུས་པའི་ཞེ་ས་མང་པོ་འབུལ་ཞིང་
། ལག་ཏུ་ཤོག་
དྲིལ་ཆེན་པོ་དར་ཟབ་ཀྱིས་དྲིལ་བ་ཅིག(ཞིག)ཐོགས་ནས། དིང་སང་གངས་ཅན་རྒྱལ་
བའི་བསྟན་པ་འཛིན་པ་རྣམས་ཀྱི་ནང་ན་ཁྱེད་ཉིད་ལས་མཆོག་ཏུ་གྱུར་པ་མ་མཆིས་
པས༑ བསྟན་འཛིན་ཆེ་དགུ་མཐའ་དག་གི་བླར་གྱུར་པ་ཡིན་ནོ་ཞེས་ཆེད་དུ་བསྔགས་
པའི་ཀོན་ཇ་འདི་འབུལ་བ་ཡིན་ཞེས་ཤོག་དྲིལ་དེ་ཕྱག་ཏུ་ཕུལ་བ་ཅིག(ཞིག)བྱུང་
291



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་ཞིང་། རྟེན་གསུམ་ཆེན་པོ་རྣམས་གྲུབ་ནས་སླར་ཡང་བསམ་ཡས་དང་
། ཐེལ་
ལ་སོགས་པར་གཏང་རག་གི་མཆོད་གཏོར་སྤྱན་གཟིགས་དང་བཅས་པའང་རྒྱ་ཆེར་
གནང་ཞིང་། རྗེ་འགོས་ལ་སོགས་པའི་ཡོངས་འཛིན་རྣམས་ཀྱི་དྲུང་དུའང་འབུལ་ནོད་
རྒྱ་ཆེན་པོ་ཕུལ། མཆོད་རྟེན་གྱི་ལས་ལ་གཏོགས་སོ་ཅོག་གི་སྐྱེ་བོ་ཐམས་ཅད་ཐར་པའི་
ས་བོན་ཅན་དུ་མཛད་པ་ལྟ་ཞོག །རབ་སྟོན་ཆེན་པོ་དང་འབྲེལ་བའི་ཟང་ཟིང་གི་
དངོས་པོས་ཀྱང་ཚིམ་པར་མཛད་ལ། བཟོ་རིགས་པ་རྣམས་ཀྱང་གནས་དང་རྟེན་དང་
ཡོ་བྱད་དང་སྦྱར་ཏེ་དབུལ་བའི་མྱ་ངན་སངས་པར་མཛད་སྣང་ངོ༌
། །
ཁྱད་པར་བལ་པོ་ལྷ་བཟོ་རྣམས་ལ་བྱམས་ཆེན་གྱི་སྐུ་གསེར་དང་
། མཆོད་རྟེན་
གྱི་གྷ་ཊི་ར། ཟེ་སྲོག་ཟ་ར་འཕྱང་དང་བཅས་པ་བསྒྲུབས་པའི་གསེར་གང་སོང་གི་སུམ་
ཆ་གསེར་དང་། སུམ་གཉིས་གོས་དར་དུ་གནང་ཡང་མ་ཚིམ་པར། སྐུ་གསེར་གང་
སོང་གསེར་དུ་དགོས་ཞུ་བ་ལ། ལོ་གཅིག་སྒུག་ནུས་ན་གསེར་དུ་གནང་བའི་བཀའ་
སྩལ(བསྩལ)། དེའི་རིང་ལྷོ་བྲག་ཤར་དུ་རྫོང་དཔོན་ཉི་མ་བས་ཡར་འབྲོག་རྒྱནྡྲ་
ཀུན་དགའ་རྒྱལ་མཚན་པའི་ནང་རྟེན་བཞེངས་པ་ལ་ལྷ་བཟོ་གནང་དགོས་པའི་ཞུ་བ་
བྱུང་བ་བཞིན། བལ་པོ་རྣམས་དང་། ནང་བཞུགས་ཀྱི་རྟེན་རབ་གནས་ཅན་སོགས་
བསྩལ་ཏེ། རྟེན་བར་ཆད་མེད་པར་འགྲུབ་པའི་ཐུགས་དམ་དང་རབ་གནས་གནང་
།
སླར་བལ་པོ་རྣམས་ཀྱིས་རྗེ་ཉིད་ཀྱི་ཧེ་རུ་ཀའི་ཆས་སྲོག་ཞུ་ལ་སོགས་པ་དང་།
དངུལ་བུམ་ལ་སོགས་པའི་ཕྱག་སྤྱད་མཚན་ཉིད་དང་ལྡན་པ་མིག་ལྟོས་ལ་ཕན་པ་
བསྒྲུབས་ཏེ། ཡོན་གྱིས་མགུ་བར་མཛད་ནས་སྲོག་དང་ནོར་ལ་ཉེས་པ་ཅུང་ཟད་ཀྱང་
མེད་པར་བལ་པོར་བདེ་བར་ཕྱིན་པས། བལ་པོའི་ཁོ་པོན་རཱ་ཛ་དང་
། གནས་པོ་སོགས་
ཀྱིས༑ བོད་དུ་བཟོ་རིག་པ་ཇི་ཙམ་ཕྱིན་ཀྱང་ཚང་མ་ཕྱིར་འཁོར་བ་མ་བྱུང་བ་ལ་ཁྱེད་
292



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ངོ་མང་
རང་རྣམས་ཀྱི་བླ་མ་དེ་བཟང་བ་རང་ཡིན་པའི་དོན་ལ་ཁྱེད་རང་ཁ་ཚང་གསེར་
པོ་དང་བཅས་ཏེ་སླེབ་པ་དགའ་ཟེར་ཞིང་
། གཞན་བོད་དུ་ཕྱིན་པ་རྣམས་ཀྱི་དངོས་པོ་
གང་འདུག་ཐབས་ཀྱིས་རྒྱལ་པོས་ལེན་པ་ཡིན་འདུག་ནའང་
། ཁོང་རྣམས་ལ་མགོ་
ཁྲལ་ཙམ་མ་གཏོགས་རང་དབང་འདུས་སུ་བཅུག་སྟེ། ཁྱེད་རང་ལ་བླ་མས་བྱིན་པའི་
དངོས་པོ་ངེད་ཀྱིས་ལེན་པ་མི་རིགས། རང་གང་འདོད་ཀྱི་དགེ་རྩར་གྱིས་ཤེས(ཞེས)
བསྒོས་ནས། སོ་སོས་མཆོད་ཁང་དང་རྟེན་གསུམ་གང་ལྕོགས་རེ་བསྒྲུབས་འདུག་སྟེ
།
བལ་པོར་བཟོ་རིག་པས་འདི་ལྟ་བུའི་དགེ་བའི་ལས་བསྒྲུབས་པའི་བློ་འཆར་བ་ཡང
དམ་པ་འདིའི་ཐུགས་རྗེའི་སྤྱན་རས་ཀྱིས་བཙའ་བའི་མཐུ་ལས་ཡིན་པར་སྣང་ངོ༌
། །
དེ་ནས་དར་རྒྱས་གླིང་ན་བཞུགས་ཐོག་ནུབ་ཅིག་མནལ་ལམ་དུ་ཤར་ཕྱོགས་
ངོས་ནས་སྣ་ཚོགས་པའི་དར་གདུགས་དང་རོལ་ཆའི་ཁྱད་པར་མང་པོ་ཕྲེང་དུ་བསྟར་
བའི་དབུས་ཀྱི་མཁའ་ལ་ཀ་པཱ་ལ་ཡིད་བཞིན་ནོར་བུ་ཕེབས་བྱོན་པ་ལ། ཚོགས་ཀྱི་ཡོ་
བྱད་སྟ་གོན་བགྱིད་དུ་སྩལ(བསྩལ)ཏེ་ཚོགས་མཆོད་རྒྱ་ཆེར་མཛད་པ་ཅིག(ཞིག)བྱུང་
བའི་སང་ཉིན། ཙ་རི་ནས་ཐོད་ཆང་དང་དཔའ་བོ་དབུ་ཐོད་ཕེབས་བྱོན་པ། མཚན་མ་
བཟང་པོ་བྱུང་བ་དང་
། ཙ་རིའི་གནས་དང་རྟེན་ལ་ཐུགས་དགྱེས་པས་དེ་ནུབ་ཚོགས་
མཆོད་གནང་བའི་ཚེ་སྐུ་ཉམས་ངོ་མཚར་བ་དག་དང༌། སྔོན་ནས་སྨོན་ལམ་འཐུན་
(མཐུན)བཏབ་པའི། །དགེ་བའི་གྲོགས་ལ་སྤྲོ་བ་ཅན། །ཁྱོད་རྡོ་རྗེ་བདེ་མ་ཚུར་ཉོན་
དང་༑ །གྲུབ་པའི་སྤྱན་རས་ཀྱི་བཙའ་བའི། །རྣལ་འབྱོར་ཅན་གྱིས་མ་ཟིན་ན། །ཉམ་
ངའི་གནས་སུ་དེའུ་འཁྱམས། །འོན་ཀྱང་བསགས་པ་ཕུལ་བྱུང་བས། །དགེ་བའི་ལྷུན་པོ་
གྲུབ་པ་ཡིས། །བསྟན་པའི་སྲོག་ཤིང་ཚུགས་སམ་སྙམ། །གྲུབ་པའི་དགོངས་པ་སྐོངས་
སམ་སྙམ། །
293



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་བ་སོགས་གསུང་མགུར་མང་པོ་གནང་བའི་དུས་ན། ཡེ་ཤེས་ཆེན་པོའི་
བྱིན་ཕེབས་པའི་ཟིལ་གྱིས། ཞབས་དྲུང་ན་འཁོད་པ་རྣམས་ཀྱང་འཁོར་ལོའི་འདུ་བ་
འདི་ནི་ཙ་རི་ཏུའི་གནས་ཆེན་པོ་དང་ཁྱད་པར་མེད་སྙམ་པ་བྱུང་འདུག །དེ་ནས་གནས་
དེ་སྐོར་དུ་ཟླ་གཅིག་ཙམ་བཞུགས་རིང་གངས་ཆར་མང་པོ་འབབ་པའི་དགེ་མཚན་
ཀྱང་བྱུང་སྟེ། རྒོངས་རེ་བཞིན་ཚོགས་མཆོད་མ་ཆག་པ་གནང་བའི་དུས་ཅིག (ཤིག)
གི་ཚེ་མགུར་བཞེངས་པ། ཨ་ཧཾ། རྒྱལ་བ་ཀུན་བདག་རྡོ་རྗེ་འཆང་། །རྙེད་དཀའི་ནགས་
ཀྱི་རིན་པོ་ཆེ། །གཉིས་སུ་མེད་པར་ཡིད་བསྲེས་ནས། །གསང་བའི་བརྡ་སྐད་འདི་
ལྟར་སྒྲོགས། །ཨ་ཧོ། རང་སེམས་སངས་རྒྱས་ཡིན་པ་ལ། །གཉིས་འཛིན་ཕྲ་མ་འོང་དོན་
མེད༑ །སྐལ་ལྡན་ཀུན། བླ་མ་སངས་རྒྱས་སྤྲུལ་པ་ལ། །སྐལ་མཉམ་གྱི་ངན་རྟོག་འོང་
དོན་མེད། །སྐལ༴ འཁོར་བ་སྒྱུ་མའི་འཁྲུལ་འཁོར་ལ། །ཨ་འཐས་ཀྱི་ཞེན་པ་འོང་དོན་
མེད༑ །སྐལ༴ སྟེས་དབང་གིས་རྙེད་དལ་འབྱོར་ལ། །དོན་མེད་སྟོང་ལོག་འོང་དོན་
མེད༑ །སྐལ༴ འདུ་འཛི་བདུད་ཀྱི་སླུ་བྲིད་ལ། །མ་རིག་སྐོར་མགོ་འོང་དོན་མེད། །སྐལ་
ལས་འབྲས་རྟེན་འབྲེལ་རང་འགྲོས་ལ། །ཆད་ལྟའི་འོང་ཤོར་འོང་དོན་མེད། །སྐལ་
ཅི་བྱེད་གཞན་ཕན་འཁོར་ལོ་ལ། །རང་འཁྲིས་ཀྱི་འདོད་ཞེན་འོང་དོན་མེད། །སྐལ་
ངེས་ཤེས་ནང་ནས་འཆར་བ་ལ། །ཐ་སྙད་ཀྱི་ཚིག་མཐར་འཆེལ་དོན་མེད། །སྐལ༴ སྣང་
སྲིད་གདོད་ནས་དག་པ་ལ། །འཁྲུལ་པའི་གཡོབ་དོགས་འོང་དོན་མེད། །སྐལ༴ རྐྱེན་
སྣང་བླ་མའི་ཕྲིན་ལས་ལ། །རེ་དོགས་ཀྱི་འཆིང་བ་འོང་དོན་མེད། །སྐལ༴ གང་ཤར་ལྷ་
སྐུར་དག་པ་ལ། །ཐ་མལ་གྱི་སྣང་ཞེན་འོང་དོན་མེད། །སྐལ༴ ཡིན་ལུགས་ཆོས་ཉིད་ཀྱི་ལྟ་
བ་ལ། །དགག་སྒྲུབ་ཀྱི་མཐར་ལྷུང་འོང་དོན་མེད། །སྐལ༴ སྒོམ་པ་མཉམ་ཉིད་ལྷུག་པ་
ལ །བློ་བྱས་ཀྱི་ཞེན་གཟུང་འོང་དོན་མེད། །སྐལ༴ ཤུགས་འབྱུང་འགག་མེད་སྤྱོད་པ་
294



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལ༑ །བཅོས་མའི་ཐོ་ཅོ་འོང་དོན་མེད། །སྐལ༴ འབྲས་བུ་ཡེ་ནས་ལྷུན་གྲུབ་ལ། །གསར་
ཐོབ་ཀྱི་རེ་བ་འོང་དོན་མེད། །སྐལ༴ ཅིར་སྣང་རང་སེམས་ཡིན་པ་ལ། །གཟུངས(གཟུང་)
འཛིན་གྱིས(གྱི)མཚན་མ་འོང་དོན་མེད། །སྐལ༴ སེམས་ཉིད་གསལ་སྟོང་རྗེན་པ་ལ། །
བསལ་བཞག་གི་རྟོག་པ་འོང་དོན་མེད། །སྐལ༴ དགའ་བཞི་སེམས་ལ་འཆར་བ་ལ། །
རྟོག་པའི་མཚན་འཛིན་འོང་དོན་མེད། །སྐལ༴ བདེ་ཆེན་རང་རིག་དགའ་མ་ལ། །འདུ་
འབྲལ་གྱི་འཁོར་ལོ་འཆར་དོན་མེད། །སྐལ༴ དྲིན་ཆེན་གྱི་རྣམ་ཐར་བསྐྱངས་པ་ལ། །
རང་དོན་གྱི་སྲེད་རྩ་འོང་དོན་མེད། །སྐལ༴ ཡོང་གང་ཤར་གླུ་རུ་བླངས་པ་ལ། །སྡེབས་
ལེགས་ཀྱི་ཚིག་སྦྱོར་འོང་དོན་མེད། །སྐལ༴ མདོར་ན་ཐམས་ཅད་རང་སེམས་ཡིན། །ཅི་
ཡང་མིན་ལས་ཅི་ཡང་འཆར། །གང་ལྟར་ཤར་བ་དེ་ལྟར་ཡིན། །ཅིས་ཀྱང་དགོས་པ་
མེད༑ གང་བྱུང་གར་དགའ། གར་བབས་འདི་རང་། ཧ་ཧ། རྣལ་འབྱོར་གྱི་གསང་
སྒྲོགས་ལ། ཊཱ་ཀིས་ཀོ་ལོང་མ་བཏབ་ཅིག །ཅེས་འཁོར་ལོ་འདུ་བའི་དགའ་སྟོན་གྱི་
གྲལ་དུ་གླུར་བླངས་པའོ། །ཞེས་སོ། །
དེ་རེས་ཟངས་ལས་བསྒྲུབས་པའི་བཞུགས་ཁང་དང་གོས་ཀྱི་ན་བཟའ་སོགས་
འབུལ་བ་གནང་ནས། ཕྱིར་ཐེགས་པར་བརྩམས་དུས་རླུང་ཚུབ(འཚུབ)ཆེན་པོས་ཐེགས་
མ་ཐུབ་པ་ལ། དེ་ནུབ་བཞུགས་པ་འཐད་པའི་བཀའ་གནང་རྗེས་རླུང་ཞི་ཞིང་
། སླར་
ཚོགས་མཆོད་གནང་བའི་ཚེ་སྐུ་ཉམས་ཆེན་པོ་འཁྲུངས་པ་དང་ལྷན་ཅིག་གསུང་
མགུར་ཇི་སྙེད་སྩལ་བ(བསྩལ་པ)ལས་ཐོ་རེ་ལོང་འཕྲལ་དུ་བྲིས་ཏེ། སང་ཉིན་ཞལ་སྔར་
ཞུས་དག་དང་དབྲི་བསྣན་ཞུས་འདུག་པ་ཡང་འདི་ཉིད་དེ། ཕ་མཉམ་མེད་བདེ་
ཆེན་པོའི་དངོས། །དོན་རྒྱལ་བ་ཀུན་དང་དབྱེར་མེད་པ། །དྲིན་འཁོར་མེད་ནགས་
ཀྱི་རིན་པོ་ཆེ། །ང་བསམས་ཤིང་སྙིང་ནས་གསོལ་བ་འདེབས། །མི་ང་དང་ང་ལ་ལྟོས་
295



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་བུ། །ཕ་ཁྱེད་ལས་རེ་ས་གཞན་ན་མེད། །ང་རྩོད་ལྡན་དུས་ཀྱི་ཐ་མར་སྐྱེས། །མི་
ཕལ་ཆེར་ཆོས་མིན་དབང་དུ་སོང་། །ཆོས་མཛད་ཡོངས་ཀྱང་མིང་ཙམ་ཐལ། །ད་
ཡོང་སྐྱོབ་པའི་དུས་ལ་བབ། །མི་ང་ལ་བསམ་བློ་གཅིག་ལས་མེད། །ཕ་བླ་མའི་རྣམ་
ཐར་རྟག་ཏུ་བསྐྱངས། །སེམས་ཅན་གྱི་ཕན་བདེ་ཕྲག་པར་ཁུར། །བསྟན་པའི་བླ་རྡོ་
བསྒྲུབས(བསྒྲུབ)པའི་ཕྱིར། །ན་ནིང་དུས་ཚོད་སྔ་མ་ལ། །ཕ་ཁྱེད་ཀྱི་བཀའ་ལ་ཡིད་
ཆེས་བྱས། །སྒྱུ་ལུས་ཀྱི་སྡུག་བསྔལ་ཁྱད་དུ་བསད། །ལུས་སྐས་སྲང་གི་དཀའ་སྤྱད་ང་
ཡིས་བྱས། །ཡིད་ཆེས་ཀྱི་མོས་གུས་སྙིང་ལ་བརྣགས། །ཆོག་མེད་ཀྱི་རིམ་གྲོ་ཟོལ་མེད་
ཕུལ༑ །ཕ་དེས་ཀྱང་རྩེ་གཅིག་བྱིན་བརླབས་པས། །དུས་མཐའི་རླུང་གིས་བརྡས་
(བདས)པ་ཡིས། །རླུང་སྣའི་སྦུར་མ་ཇི་ལྟ་བའི། །མི་ང་འདྲའི་གཏད་སོ་མེད་པ་
ལའང་། །ཡིན་ལུགས་ཀྱི་གདམས་པའི་ཟབ་གནད་གོ །ཆོས་གཟུགས་ཀྱི་སྤྲུལ་བརྙན་
ཞིང་འདིར་གྲུབ། །དགེ་སྡེ་གཅིག་ཀུན་གཙོར་གྱུར་པའི། །མཐོང་ཐོས་དྲན་རེག་གི་
སེམས་ཅན་ལ། །ཐར་པའི་ས་བོན་ཞུགས་སམ་སྙམ། །ཨ་ཧཾ། ང་བརྩོན་འགྲུས་ཅན་
ཅིག(ཞིག)མ་ལགས་པས། །སྒྲུབ་པའི་རྒྱལ་མཚན་འཛུགས་འདོད་ཀྱང་
། །ལེ་ལོ་ཕྱི་ཤོལ་
གྱི་དབང་དུ་སོང་། །ཤེས་རབ་ཅན་ཅིག(ཞིག)མ་ལགས་པས། །ཆོས་ཟབ་རྒྱས་ཀྱི་
ངེས་གནད་འབྱེད་འདོད་ཀྱང་
། །ཡིད་དཔྱོད་ཐེ་ཚོམ་གྱི་ངང་ལ་ལུས། །ང་མོས་གུས་
ཅན་ཅིག(ཞིག)ཡིན་ལགས་པས། །ཡོང་ད་ལྟའི་དུས་འདིར་བདེ་ཆེན་གྱི། །རང་སྣང་
རིས་མེད་དུ་ཤར་བ་ལགས། །ལར་མི་ང་ཡི་ལས་ཚུལ་རིས་མེད་འདི། །ཕ་རྡོ་རྗེ་འཆང་
གི་བཀའ་ལུང་ཡིན། །རྫུ་འཕྲུལ་གྱི་གཞན་སྟོབས་ཁོ་ནས་ཡིན། །མཁྱུད་དཔྱད་
རྟེན་འབྲེལ་གྱིས་ཆེ་བ་ལགས། །དུས་ཤཱཀ་ཐུབ་བསྟན་པའི་སྙིགས་མ་ལ། །མི་ཕལ་ཆེར་
ཡིད་དཔྱོད་དབང་དུ་སོང་། །ཆོས་བྱའོ་ཟེར་ཡང་ཁ་ཏ་ཙམ། །དུས་སྙིགས་མ་སྙིགས་
296



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མའི་དུས་འདི་རུ། །རྒྱལ་བ་མ་ཕམ་གཟུགས་ཀྱི་སྐུ། །རིས་མེད་འགྲོ་ལ་བརྙན་པོར་
ཤར༑ །ཆོས་སྐུ་རྟོག་བྲལ་བྱང་ཆུབ་སེམས། །བྱང་ཕྱོགས་སོ་བདུན་རྣམ་དག་པའི། །
གཟུགས་བརྙན་མཆོད་རྟེན་ཆེར་སྣང་བ། །ཆོས་སྒོ་བརྒྱད་ཁྲི་བཞི་སྟོང་འཆར།
རྡུལ་ཕྲན་མཐར་ཐུག་ཆ་ལ་ཡང་། །དག་པའི་ཞིང་ཁམས་བསམ་མི་ཁྱབ། །ཁྱེད་སྐལ་
ལྡན་ཡོད་ན་མཐོང་ལགས་སམ། །ལར་མི་ང་ལ་ང་རྒྱལ་ཅུང་ཟད་མེད། །ང་སེམས་ཅན་
ཡོངས་ཀྱི་བྲན་ཁོལ་ཡིན། །རྒྱལ་བ་སྲས་བཅས་ཀྱི་མངག་གཞུག་ཡིན། །དཔལ་ལྡན་བླ་
མའི་བཀའ་འབངས་ཡིན། །ད་དུང་ཆོས་ཀྱི་སྙིང་གཏམ་ཡོད། །ཁྱེད་འདིར་འཚོགས་
སྐལ་ལྡན་སྙན་གསོན་ཅིག །དུས་སྙིགས་མ་སྙིགས་མའི་དུས་འདི་རུ། །མི་ལུས་ཀྱི་སྐལ་
བས་འཚོ་བ་རྣམས། །འདོད་ཡོན་གྱི་མདམ(འདམ)རྫབ་དཀྱིལ་དུ་བྱིང་
། །ཁེ་གྲགས་
ཀྱི་ར་བ་དམ་པོར་ཆུད། །ཐེ་ཚོམ་གྱི་ཐག་པས་བསྡམས་པ་ཡིས། །ཆོས་བརྒྱུད་ཁྲི་བཞི་
སྟོང་གླུར་བླངས་ཀྱང་
། །ཐར་པའི་གོ་སྐབས་མི་སྲིད་སྙམ། །ད་ཡོད་ད་དུང་སྙན་
གསོན་དང་། །རྣལ་འབྱོར་བཏུང་དགའ་རྣལ་འབྱོར་པ། །བུང་བ་གཞན་ལྟར་བཟི་བ་
མེད༑ །གཞོམ་མེད་ནཱ་དའི་རང་སྒྲ་འདི། །རྩོལ་བ་མེད་ཀྱང་འཆོར་བ་སྙམ། །ལར་
དུས་གསུམ་རྒྱལ་བའི་ཐུགས་རྗེ་དེ། །རྒྱལ་སྲས་པད་དཀར་ཞབས་དྲིན་ལས། །བོད་ཀྱི་
ཡུལ་ཁམས་འདི་ཉིད་ཀྱང་
། །འཕགས་ཡུལ་དང་སྐལ་བ་མཉམ་པ་སྙམ། །གཤིས་
རང་བཞིན་བརྗོད་མེད་རང་བབས་ལ། །དགག་སྒྲུབ་ཀྱི་རྟོག་དཔྱོད་མཐར་ལྷུང་གནས། །
སྒོམ་པ་མཉམ་ཉིད་ལྷུག་པ་ལ། །བློ་བྱས་ཀྱིས་བཅོས་མ་མ་མང་ཞིག །ཤུགས་འབྱུང་གི་
སྤྱོད་པ་འགག་མེད་ལ། །བྱས་རྩོལ་གྱི་ཐོ་ཅོ་མ་མང་ཞིག །ཐོབ་བྱའི་འབྲས་བུ་ཡེ་རྫོགས་
ལ༑ །རེ་དོགས་ཀྱི་ཡིད་དཔྱོད་མ་མང་ཞིག །
ཨ་ཧཾ། གངས་ཅན་ལྗོངས་ན་གཡེར་ཆེ་བ། །དྭགས་པོ་བཀའ་བརྒྱུད་གྲགས་
297



ལོ་པཎ་གྱི་རྣམ་ཐར་ཕྱོགས་བསྒྲིགས།
པ་དེ། །བསྲེ་འཕོའི་གདམས་པས་ཁྱད་དུ་ཆེ། །དུག་གསུམ་བདེ་བ་ཆེན་པོར་བསྲེ། །
འདོད་ཆགས་བདེ་ཆེན་དུ་བསྲེ་བའི་ལམ། །གཏུམ་མོའི་གདམས་པ་ངོ་མཚར་ཆེ་
།
དོན་གསང་གསུམ་མི་ཕྱེད་བདེ་ཆེན་པོ། །ཁྱེད་རྟོགས་ལྡན་ཡོད་ན་སྒོམ་རེ་རན། །ཞེ་
སྡང་སྒྱུ་མར་བྱེད་པའི་ལམ། །སྒྱུ་ལུས་ཀྱི་གདམས་པ་ངོ་མཚར་ཆེ། །ཅིར་སྣང་ཆོས་
ཉིད་སྒྱུ་མའི་བབས། །ཁྱེད་བརྩོན་འགྲུས་ཅན་ཡོད་ན་ཉམས་སུ་ལོང(ལོངས)། །གཏི་
མུག་འོད་གསལ་དུ་འཆར་བ་ལ། །འོད་གསལ་གྱི་གདམས་པ་ངོ་མཚར་ཆེ། །མི་ཤིགས་
གཉུག་མའི་རང་ཞལ་དེ། །ཁྱེད་མིག་རྣོན་པོ་ཡོད་ན་བལྟ་རེ་རན། །ལས་བཙན་ཐབས་
སུ་བགྲོད་པ་འཕོ་བའི་གནད། །ཁམས་འདུས་པ་བྱེད་བཅིངས་ཀྱི་གཞན་དབང་ཅན། །
དེ་གོམས་པ་མེད་ཀྱང་ལག་པའི་རྩེ། །ཁྱེད་སྐལ་ལྡན་ཡོད་ན་གདམས་ངག་ཚོལ། །
གནས་ངོ་མཚར་མཁའ་སྤྱོད་ཙ་རི་ཏུའི། །བདེ་སྐྱོང་གི་དཔའ་བོས་བྱིན་བརླབས་
པས༑ །ཙ་ཙ་ལ་ཙིནྟ་གཡོ་བའི་སེམས། །རི་རི་ཊི་དྲང་སྲོང་དབུ་མའི་ལམ། །ཏུ་ཏུ་ཡ་
སྐྱོབ་པ་བླ་ན་མེད། །དོན་རང་སེམས་གཉུག་མ་བྱིན་རླབས་ལམ། །ཧ་ཧ་དཔའ་བོའི་
གད་མོ་དེ། །ཧི་ཧི་དབྱིངས་སུ་དག་པ་སྙམ། །ཞེས་པའོ། །
གསུང་མགུར་འདིའི་ཞུས་དག་ཞུས་དུས། ཙ་རིའི་ཐོད་ཆང་འདིས་ངག་ཉམས་
མང་པོ་འདྲེན་པ་འདུག །ཡིད་བཞིན་ནོར་བུའི་ཐོད་ཆང་འདིས་བདེ་ཉམས་གཙོ་
བོར་འཆར་བ་འདུག་གསུང་།
དེ་ནས་དཔའ་བོ་ཐོད་པ་ཐེགས་དུས་ཙ་རིའི་མཚོ་མཆོད་དར་ཅོག་དང་བཅས་
པ; ཇོ་བཟང་རྣམས་ལ་ཚོགས་འཁོར་ཆས། སྤང་ཆུང་དུ་ཟངས་ཆེན་གྱི་གནང་སྦྱིན་
དང་བཅས་པ་སྩལ་ཞིང་(བསྩལ་ཅིང་)། གཞན་ཡང་ལོ་རེ་བཞིན་ཚོགས་ཆས། མཚོ་
མཆོད། དར་ཅོག་དང་བཅས་པ་མ་ཆག་པ་དང་། ཁྱད་པར་ལས་ཚན་རྣམས་
298



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
འཁྲུགས་ཏེ་མཚན་ལྡན་ཐོད་པ་དགས(དྭགས)པོ་སྦྲུམ་དུ་ཐེགས་དགོས་པ་ཤར་བའི་
དུས་སུ། ཙ་རི་འདི་གངས་ཅན་གྱི་བསྟན་པའི་ཕན་བདེའི་རྩ་བ་ཡིན་པས་ཉམས་པར་
མི་རིགས་ཤེས(ཞེས)ཐུགས་དམ་དང་རྐྱེན་དུ་འབབ་པའི་ཕོ་ཉ་བ་མངག་པ་གནང་བ་
སོགས་ཀྱིས་འཁོན་མེད་ཅིང་རང་གནས་སུ་འཇགས་པའི་བཀའ་དྲིང(དྲིན)ཟླ་མེད་
པར་མཛད་པས། གནས་ན་འཁོད་པ་རྣམས་ཀྱང་ངེད་ཙ་རི་བ་རྣམས་ལ་རྗེ་ལོ་ཆེན་གྱི་
ཞལ་སྔ་ནས་ལས་བཀའ་དྲིན་ཆེ་བ་མེད་ཅེས་མགྲིན་གཅིག་ཏུ་བསྔགས་པར་བྱེད་དོ། །
དེ་ནས་དེའི་དབྱར་མཆོད་རྟེན་གྱི་རི་མོ་དང་ཤིང་རྩི་ལ་རི་མོ་བ་ལྔ་བཅུར་ཉེ་
བས་བཀའ་བཞིན་བསྒྲུབས་ཤིང་
། བདེ་མཆོག་གི་མཆོད་ཕྲེང་ཀུན་དུཏུ)བཟང་པོའི་
དགའ་སྟོན་ཡང་ཐུགས་རྩོམ་གནང་
།
དེ་ནས་ལོ་དེའི་ཟླ་བ་བཅུ་གཅིག་པའི་ནང་དུ་འཚལ་མིན་དུ་སྐུ་མཚམས་ལ་
ཐེགས་པར་དགྱེས་པ་ན། ཚོང་དུས་བྲག་ཁར་དུས་གཟིངས་གི(ཀྱི)གཡོས་ཤར་བས།
རྗེ་འགོས་ཀྱི་ཞལ་སྔ་ནས་མངོན་དགའ་ཆོས་རྫོང་དུ་བཞུགས་པ་ལ་ཐུགས་དམ་གྱི་
སད་དུ་འགྱུར་དོགས་ཐེགས་བཞུད་ཤོལ་ཏེ། ཐུགས་ལ་ཚེར་མ་མི་འགྱུར་བའི་ཐབས་
མཁས་པ་དང་སྐུ་རིམ་གྱི་ཐུགས་དམ་གཏོར་མ་གནང་བས། མཚན་མོ་མནལ་བའི་
ལྟས་སུ། ནུབ་ངོས་ཀྱི་ནམ་མཁའ་ནས་སྤྲིན་རུམ་སྟུག་པོ་མུན་ནག་ལྟར་གཏིབས་པའི་
རྩེ་ན་ཡེ་ཤེས་མགོན་པོ་བྱ་རོག་མའི་སྐུ། མེ་འོད་ལྟར་འབར་བའི་མིག་དང་མཆུ་སྡེར་
ཅན༔ དེ་ལས་འཕྲོས་པའི་མེ་འོད་རྣོན་པོ་སྣ་ཚོགས་པའི་མཚོན་ཆའི་གཟུགས་སུ་སྣང་
བ་དག་མི་བསྲུན་པའི་སྐྱེ་བོ་རྣམས་ཀྱི་ཡུལ་ཕྱོགས་སུ་གནམ་བབས་སུ་སོང་བས་ཁབ་
ལེན་གྱིས་ལྕགས་གཡོ་བ་ལྟར་དེ་དག་གཏན(བརྟན)པ་དང་བྲལ་བར་མེ་འོད་ཀྱིས་
འུབ་འུབ་ལེན་པར་རྩོམ་པ་ན། དམ་པ་འདིའི་ཐུགས་ལ། ངས་ནི་བདག་གི་བླ་མ་
299



ལོ་པཎ་གྱི་རྣམ་ཐར་ཕྱོགས་བསྒྲིགས།
བཞུགས་སར་ཐུགས་ལ་ཚེར་མ་མི་འོང་བ་ཅིག(ཞིག)དགོས་ཤེས(ཞེས)ཕྲིན་ལས་
གསོལ་གྱི། ཡིད་ཅན་འདི་དག་འཚོ་བ་དང་བྲལ་བར་བྱ་བའི་སླད་དུ་ནི་མ་ཡིན་པས།
བདག་ལ་སྡིག་པར་མ་གྱུར་ཅིག །བྱ་བའི་ཚུལ་འདི་ལ་ནི་བདག་མི་ཐེའོ་སྙམ་དུ་ལྷག་
པར་ཡང་སྙིང་རྗེ་ཆེན་པོ་འཁྲུངས་པ་ཅིག(ཞིག)བྱུང་གསུང་ཞིང་
། སྐུ་རིམ་གྱི་མཐུས་
རྗེ་འགོས་བཞུགས་སར་གནོད་པའི་བག་ཅི་ཡང་མ་བྱུང་བར་སྣང་ངོ༌
། །
དེ་ནས་འཚལ་མིན་དུ་ཕེབས། སྐུ་མཚམས་ཤིན་དུ(ཏུ)དམ་པ་གནང་
། ཞབས་
འབྲིང་བ་རྣམས་ལའང་ཡིག་བརྒྱ་འབུམ་གཏེར་གྱིས་གསུང་མཚམས་སུ་བཅུག །ནང་
སོ་ཡབ་ཡུམ་ལ་ཚེ་ཁྲིད་དང་། དཔལ་དགེ་བའི་དབང་པོ་ལྔ་ལྡན་གྱི་ཁྲིད་གནང་
།
སྐབས་དེར། ཆོས་རྗེ་ནམ་པའི་དྲུང་ཡར་སྟོད་ཐར་པ་གླིང་ན་བཞུགས་པ་ལ་དཔོན་
སས་དམག་བརྡེག་པ་འདུག་ཟེར་བ་གསན་འཕྲལ་སྐུ་རིམ་ཐུགས་དམ་གཏོར་མ་
གནང་བའི་ཚེ། བྱ་བ་ཁྲི་དཔོན་ཡིན་ཟེར་བའི་རྟ་པ་ནག་པོ་ཅིག(ཞིག)བྱུང་ནས། ད་
ལན་ལ་ཅི་ཡང་ཉེས་པ་མེད་ནའང་ད་དུང་གཟེག་པོ་གནང་དགོས་འདུག་ཟེར་བ་
ཅིག(ཞིག)བྱུང་སྟེ། ཞིང་སྐྱོང་གི་ཆོ་འཕྲུལ་ཡིན་པར་འདུག་པས། ད་ལན་ཅི་ཡང་མི་
ཉེས་པར་འདུག་གསུང་།
དེ་ནས་ལུག་ལོ་ཟླ་བ་གཉིས་པའི་ནང་དུ་གྲ་དར་རྒྱས་གླིང་དུ་ཕེབས་ཏེ། དགེ་
བའི་བཤེས་གཉེན་དོན་གཉེར་བ་འགའ་ཤས་ལ་ཞལ་གཉིས་མའི་བཀའ་ལན་གཉིས་
དང་ཁྲིད་རྣམས་སྩལ(བསྩལ)། སླར་བྱམས་པ་གླིང་དུ་ཕེབས་ཏེ། ཟླ་བ་གསུམ་པའི་
ནང་དུ་སྨོན་ལམ་ཆེན་མོ་ཐོག་མར་འཛུགས་པ་གནང་བའི་ཚེའང་། སྙིགས་མའི་དུས་
འདིར་སངས་རྒྱས་ལ་དམིགས་པའི་དགེ་བའི་རྩ་བ་ཅི་གྲུབ(འགྲུབ)བྱས་ཏེ་སྨོན་ལམ་
བཏབ་པ་ན། རྒྱལ་བ་བྱམས་པའི་འཁོར་གྱི་ཐོག་མར་སྐྱེ་བར་གསུངས་པས། ད་ནི་རྟེན་
300



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གསུམ་རྣམས་གྲུབ་ནས་མཆོད་པ་འབུལ། སྨོན་ལམ་འདེབས་བྱེད་དགོས་པ་ཡིན། དེ་
ཡང་ཕལ་མོ་ཆེའི་བློ་ལ་ཐུབ་པའི་བསྟན་པ་སྙིགས་མར་སོང་བས་སྟོན་པ་ལ་མི་ངན་
བྱས་ནས། བྱམས་པ་ལ་གསར་འགྲོགས་བྱེད་པ་འདྲ་ཅིག(ཞིག)ཏུ་གོ་འོང་བ་འདུག་
ནའང་། དེ་མ་ཡིན། སྙིགས་དུས་འདིར་ཐུབ་པའི་ཐུགས་རྗེ་དེ་ཡང་བྱམས་པ་ལ་བརྟེན་
ནས་འཇུག་པ་ཡིན་པས། རྒྱལ་བ་མ་ཕམ་པའི་ཆེད་དུ་བྱ་བ་ལྷག་པར་བྱེད་པ་རིགས་
པ་ཡིན། དེ་ལ་མི་མངས་དགེ་བའི་ལས་ལ་བསྐུལ་བ་ལ་ལྟད་མོའི་རྣམ་པའང་ཇི་ལྟར་
རིགས་པ་མེད་ཐབས་མེད་གསུངས་ནས། སྨོན་ལམ་དངོས་གཞིའི་ཉིན་དགའ་ལྡན་
བྱམས་པ་མཆོད་རྟེན་གྱི་འཁོར་ས་ལ་སྤྱན་འདྲེན་པའི་སྤོས་ཕོར་པ་ནང་སོ་ཞལ་ངོ་
རྣམ་པས་གཙོས་པ་མང་པོ་དང་། རྗེ་ཡབ་སྲས་ཀྱི་ཞབས་ཕྱིར་གནས་བརྟན་མང་པོས་
སྣམ་སྦྱར་བཞེས་ཏེ་ཕེབས་པ། རོལ་ཆའི་ཁྱད་པར་མང་པོ་ཕྲེང་དུ་བསྟར་ཏེ། ཕྱོགས་སོ་
སོ་ནས་མཆོད་པའི་ལས་གནང་བ་དང༌། མཆོད་རྟེན་ཆེན་མོ་རྒྱན་སྣ་ཚོགས་པས་
བརྒྱན་ཏེ་ཡིད་ཅན་ཐམས་ཅད་དང་བ་འཕེལ་བ་ལ་སོགས་པའི་བཀོད་པ་ངོ་མཚར་
བ་དག་ཀྱང་བགྱིད་དུ་རྩལ(བསྩལ)ཏེ་མཐོང་ཐོས་དྲན་རེག་གི་བར་གྱི་སེམས་ཅན་
ཐམས་ཅད་ཐར་པའི་ས་བོན་ཅན་དུ་མཛད་ཅིང་
། དུས་བཟང་རྣམས་ལ་མཆོད་རྟེན་གྱི་
སྒོ་འཕར་གྱི་གྲངས་དང་མཉམ་པའི་ཉེར་སྤྱོད་མཚན་མོའི་དུས་སྒོ་སོ་སོའི་ནང་དུ་
ཕུལ་བའི་མར་མེའི་སྣང་བས་མཆོད་རྟེན་ཆེན་མོ་ཤེལ་ལྟར་དྭངས་ཤིང་ཕྱི་ནང་ཐམས་
ཅད་ཐོགས་པ་མེད་པར་གསལ་བའི་ངོ་མཚར་གྱི་མཆོད་པའི་བཀོད་པའང་མངོན་དུ་
མཛད་དོ། །
དེའི་ཚེ་བཀའ་ལས་ཀྱང་དགེ་བའི་རྩ་བ་འདི་ལྟ་བུ་བྱས་ན་སེམས་ལ་འོད་
གསལ་མི་འཆར་བའི་དབང་མི་འདུག་གསུང་སྟེ། མཐོང་བ་ལ་ཐོགས་པའི་འགྲོ་བ་
301



ལོ་པཎ་གྱི་རྣམ་ཐར་ཕྱོགས་བསྒྲིགས།
ཐམས་ཅད་ཀྱང་ངོ་མཚར་གྱིས་དྲངས་པའི་དང་བ་འཕེལ་བར་གྱུར་ཅིང་
། ལོ་དེའི་ཕྱི་
ལོ་རྣམས་ནས་ལོ་རེས་གོང་འཕེལ་དུ་གྱུར་ཏེ། སྨོན་ལམ་ཆེན་མོའི་ཞག་བདུན་གྱི་བར་
ཉིན་རེ་བཞིན་གར་འཆམས(འཆམ)ལ་སོགས་པའི་མཆོད་པ་དང་ལྟད་མོའི་ཁྱད་པར་
མང་པོ་དང་
། ཁྲོམ་གྱི་ཚོགས་པ་ཡང་ཤིན་དུ་(ཏུ)ཆེ་བ་མཆོད་རྟེན་གྱི་ཉེ་སྐོར་དུ་མི་
ཤོང་བར་ཕྱོགས་ཀྱི་རི་ངོས་རྣམས་བསྟེན་པ་དང༌། གླུ་གཞས་དང་བྲོ་རས་ཕྱོགས་
ཐམས་ཅད་ཁྲིག་མེར་མེར་གང་ཞིང་། གཅིག་གིས་གཅིག་ལ་འཁོན་དུ་འཛིན་པས་
འཐབ་ཅིང་རྩོད་པ་དང་། ཡོ་བྱད་ཐབས་ཀྱིས་ལེན་པ་ལ་སོགས་པའི་འཚེ་བ་ཅུང་ཟད་
ཀྱང་མེད་པར་དགེ་བའི་ངང་ཚུལ་འབའ་ཞིག་གིས་འཁོད་ཅིང་གནས་པས་བག་
ཕེབས་པར་རྒྱུ་བཞིན་དུ་སྐོར་བའི་ལས་འདུ་བྱེད་ལ། མཆོད་རྟེན་གྱི་ཕྱོགས་སུ་དང་
བའི་མིག་གིས་བལྟ་ཞིང་ཡིད་གཅིག་ཏུ་གྱུར་པའི་སྨོན་ལམ་འདེབས་ཏེ་ལྷ་སའི་སྨོན་
ལམ་ཆེན་མོ་ལས་ཀྱང་ཁྲོམ་དང་ལྟད་མོ་ཆེ་བ་འདུག་ཅེས་མགྲིན་གཅིག་ཏུ་སྒྲོགས་
པར་སྣང་ངོ༌
། །སྐབས་དེ་རྣམས་སུ་བླ་མ་འཕགས་པ་ལྷས་གཙོས་པའི་གཤེས(བཤེས)
གཉེན་སུམ་བཅུ(ཅུ)སྐོར་ལ་དགོངས་གཅིག་དང་
། ཟབ་མོ་ནང་དོན་གྱི་བཤད་པ། རྡོ་
རྗེ་སྙིང་འགྲེལ་དང་། ནཱ་རོ་འགྲེལ་ཆེན་གྱི་ལུང་། མི་གཡོ་བླ་མེད་ཀྱི་དབང་རྣམས་
དང་༑ དེ་ནས་ཟླ་བ་དྲུག་པའི་ནང་དུ་རྗེ་བྱམས་པ་གླིང་པ་ཆེན་པོའི་ཞལ་སྔ་ནས་སྐུ་
ཁམས་མཉེལ་བ་ན་ཉིན་རེ་བཞིན་དྲུང་དུ་ཐེགས་ཏེ་སྐུ་གྲིབ་བསལ་བའི་ཐུགས་དམ་
གཏོར་མ་དང་སྐུ་རིམ་གནང་ཞིང༌
། ཞིང་འདིའི་ཕྲིན་ལས་ཀྱི་མཐའ་བརྟུལ་བར་
བཞེད་པའི་དུས་ནའང་། ཞབས་དྲུང་ཉིད་དུ་བཞུགས་ཏེ་རྐྱེན་དུ་འབྱོར་བའི་ཞབས་
ཏོག་འབུལ་བ་དང༌། ཡུན་ཇི་སྲིད་དུ་ཐུགས་དམ་བསྐུལ་བའི་ངེས་པས་མཉམ་པར་
འཇོག་པ་གནང་
།
302



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ནས་དགུང་ཞག་གི་མཐའ་ཇི་སྲིད་པར་བཅོམ་ལྡན་འདས་སྡོམ་པའི་ཏིང་ངེ་
འཛིན་གྱིས། གདུང་རིན་པོ་ཆེ་རིགས་ཐམས་ཅད་ཀྱི་བདག་པོར་བསྐྱེད་པ་ལ། མགོན་
པོ་དེའི་ཐུགས་གཉིས་སུ་མེད་པའི་ཡེ་ཤེས་སྤྱན་དྲངས་ཏེ། རྒྱལ་བ་རབ་འབྱམས་ཀུན་
འདུས་པའི་སྒྱུ་འཕྲུལ་རྡོ་རྗེའི་སྐུར་གསལ་བཏབ་ནས། བདུན་རྣམ་པར་དག་པ་དང་།
ཚོགས་ཀྱི་འཁོར་ལོའི་མཆོད་པ་སྟོབ་པ། ཁྱད་པར་དུ་དུས་གསུམ་བསགས་ཡོད་ཀྱི་
དགེ་ཚོགས་ཐམས་ཅད་མགོན་པོ་དེའི་ཟག་པ་མེད་པའི་ཡེ་ཤེས་ཀྱི་དཀྱིལ་འཁོར་དུ་
བསྟན་པ་རབ་འབྱམ་གྱི(འབྱམས་ཀྱི)ངེས་གསང་བླ་ན་མེད་པ་མཆོག་གི་སེམས་
དཔའ་ཆེན་པོ་རྣམས་ཀྱི་ཕྲིན་ལས་ཀྱི་ངོ་བོ་ཉིད་དུ་ཡོངས་སུ་རྫོགས་པའི་བསྔོ་བ་
འབུལ་བ། ཚིག་དོན་མཁས་པའི་རྣ་ཆར་འོས་པ་ཇ་འདེབས་རེའི་རྒྱུན་ལས་མི་ཐུང་བ་
ཉིན་རེ་བཞིན་གནང་བས། དེ་དུས་ཞབས་དྲུང་དེར་འཁོད་པའི་ཆོས་འཁོར་སྒང་པ་
སོགས་མཁན་ཆེན་པ་རྣམ་པའང་ཉིན་གཅིག་གནང་བའི་གསུང་གི་ཆ་འདི་ཙམ་ཞིག་
ཟིན་བྲིས་སུ་འཁོད་ཐུབ་ན་ཞེས་ཡིད་དུངས་པར་བྱེད་ཅིང་
། བཀའ་ལས་ཀྱང་། སེམས་
དག་པོས་ཡིད་གཞུངས་ཏེ་བྱས་ན་ཐུགས་དམ་ངེས་པར་བསྐུལ་ཐུབ་ཅིང་ཡོད་འདུག །
བདག་གིས་བསྔོ་བ་འབུལ་བར་བརྩམས་ནས་སེམས་མི་རྟོག་པའི་ངང་དུ་སོང་སྟེ། ང་
རང་གིས་ཇི་སྐད་བྱས་མི་དྲན་པར་འདུག །ཁྱེད་རྣམས་ཀྱིས་བལྟས་དུས་ཅི་འདྲ་བྱུང་
གསུང་ཞིང་
། རྗེ་སྤྱན་སྔའི་ཕྱག་བཞེས་བཞིན་འཇིག་རྟེན་པ་ལྟར་མྱ་ངན་གྱི་རྣམ་པས་
ཐུགས་སྐད་ཅིག་ཀྱང་མི་གཡོ་བས། སྐུའི་སྣང་བ་བརྟུལ་མ་ཐག་ནས་གཟིམས་ཁང་གི
ཐོག་ཏུ་ཅོད་པན་འབུལ་བ་དང་
། དགོངས་རྫོགས་དངོས་གཞིའི་ཚེའང་བླ་མ་དེའི་སྐུ་
ཚབ་རང་ཅག་རྣམས་ལ་གནང་བ་མཆོད་རྟེན་འདི་ཡིན་གསུང་
།
རྗེ་ཉིད་ཀྱི་ཞབས་ཕྱིར་གནས་བརྟན་རྣམས་དང་བཅས་པས་སྐུ་ལ་སྣམ་སྦྱར་
303



ལོ་པཎ་གྱི་རྣམ་ཐར་ཕྱོགས་བསྒྲིགས།
མར་
བསྣམས་ཏེ། གཟིམས་ཁང་དང་། མཆོད་རྟེན་ཆེན་མོར་འབུམ་མཆོད་སྨོན་ལམ་དང་
བཅས་པ་རྒྱ་ཆེན་པོ་གནང་
། དེའི་རྗེས་སུ་བྱམས་པ་གླིང་གི་བཅའ་ཡིག་ཆེན་པོ་སྒྲིག་
པ་དང་། ཟུར་ཆེན་གསུམ་གྱིས་གཙོས་པའི་འཆད་ཉན་པ་སོགས་ཀྱི་བསྐོ་བཞག །ཁྱད་
པར་སྒྲུབ་མཆོད་ཆེ་ཆུང་རྣམས་ལ་དམིགས་རྟེན་གྱིས་གཞིས་ཞུ་བ། གཞིས་ཁ་ཡར་
ར་ནས་གསོར་བ། རྗེ་ཉིད་ཀྱིས་སྒོས་སུ་སྒྲུབ་མཆོད་གསོར་བ་སོགས་ཀྱི་བདག་རྐྱེན།
མདོ་སྔགས་ཀྱི་སློབ་གཉེར་བྱེད་མི་སུ་བྱུང་ལ་དགྱེས་པ་དང་བཅས་ཏེ། ཆས་ཁའི་
འཐུད་གནང་བ་སོགས་གང་ལ་གང་འཚམས་ཀྱི་མགོ་འདོན་རྐྱེན་དུ་འབྱོར་བ་སྩལ་
བས(བསྩལ་པས)། ལོ་རེས་དར་རྒྱས་གོང་འཕེལ་དུ་སོང་སྟེ། བཀའ་ལས་ཀྱང་། བྱམས་
པ་གླིང་བླ་མའི་གདན་ས་ཡིན་པས་བདག་གི་མཆོད་གནས་ཡིན་གསུང་ནས། སྒོ་
མཐའ་དག་ནས་ཕན་པ་དང་ཞབས་རྟོག(ཏོག)གནང་སྟེ། གདན་སའི་ཐ་སྙད་ཞལ་
ཀྱིས་མི་བཞེས་ཀྱང་གདན་ས་ལས་ལྷག་པའི་བཀའ་དྲིན་ཟླ་མེད་པར་མཛད་པ་
ཡིན་ནོ། །སྐབས་དེ་རྣམས་སུ་མངའ་རིས་གུང་ཐང་བ་ཆོས་རྗེ་རབ་འབྱམ(འབྱམས)
ཤེར་རྒྱལ་བ་དཔོན་སློབ་ཀྱིས་གཙོས་པའི་བཅུ་ལྔ་སྐོར་དང་དབོན་པོ་ཆོས་འཕགས་པ་
དཔོན་སློབ་ལ་སྦྱོར་དྲུག་གི་ཁྲིད་ཁ་གཉིས་གནང་།
ཁྱད་པར་རབ་འབྱམ(འབྱམས)པས་དྲི་བ་མང་པོ་ཞུས་པས་ཤིན་ཏུ་དགྱེས་ཤིང་
།
ཆོས་སྐད་འདི་རྣམས་འདྲི་བའི་སློབ་མ་མ་བྱུང་བ་ལ་འགྲོ་བ་འདྲ་བསམ་ཡོད་པ་ཡིན་
ནའང་། ཁྱེད་ཀྱིས་དྲིས་པ་དེ་ལེགས་གསུངས་ནས་དགྱེས་པ་དང་བཅས་པས་ལན་
རིགས་པར་སྩལ(བསྩལ)།
གཞན་ཡང་དགེ་བའི་གཤེན(བཤེས)གཉེན་ལྔ་བཅུར་ཉེ་བ་ལ་བྱང་སའི་ཚུལ་
ཁྲིམས་ལེའུའི་བཤད་པ། དོ་ཧ་དུས་འཁོར་ལུགས་སུ་བཤད་པ་མཚན་བརྗོད་ཉི་མ་
304



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དཔལ་གྱི་འགྲེལ་པ་དང་སྦྱར་བ་ཤོང་སྟོན་ལོ་ཙ་བའི་བཤད་པས་ཁ་བསྐང་བ་རྣམས་
ལེགས་པར་གནང་། དེར་མངའ་རིས་རབ་འབྱམ(འབྱམས)པས་གཙོས་པའི་ཉི་ཤུ་སྐོར་
ལ་ཕག་མོ་ཞལ་གཉིས་མའི་བཀའ་གནང་བའི་ཚེ་ཐམས་ཅད་ལ་ཡེ་ཤེས་ཕེབས་པའི་
བྱིན་དང་ལུས་འཕར་གཡོ། ངག་སྨྲ་བརྗོད་ཀྱི་ཉམས་ཆེན་པོས་གླིང་ཁྲོད་ཐམས་ཅད་
འུར་ཆིལ་ཆིལ་བ་བྱུང་ལ། གཞན་ཡང་གྲུབ་པའི་འཁོར་ལོས་བསྒྱུར་བ་ཆེན་པོ་འདིས་ནི།
ས་གང་དུ་སློབ་མ་མང་ཉུང་གང་ཡོད་རུང་
། བཀའ་རྗེས་གནང་ཅི་གནང་ཡང་གང་
ཟག་སོ་སོའི་དབང་པོ་དང་རྩ་ཁམས་སྦྱར་བའི་ཡེ་ཤེས་ཕེབས་པའི་བྱིན་ཉམས་ཆེན་པོ་
མི་འབྱུང་མི་སྲིད་པ་ནི་རྡོ་རྗེའི་སློབ་དཔོན་མཆོག་གི་རྣམ་པར་ཐར་པར་འཁུམས་ལ།
བཀའ་ལས་ཀྱང་། སློབ་མའི་རྒྱུད་ལ་ཡེ་ཤེས་ཕབ་པའི་སེམས་རྟེན་ལ་དབང་བཞིའི་ཡེ་
ཤེས་ངོ་འཕྲོད་ཙམ་རེ་བྱུང་ན་དབང་བསྐུར་བ་ཐོབ་པའི་ཐ་སྙད་གདགས་སུ་རུང་གི།
དེ་ཙམ་ཡང་མི་ནུས་པའི་དབང་གི་བྱ་བ་འདི་རྣམས་དཀྱིལ་ཆོག་གི་བཤར་སྦྱང་དང་
དབང་གི་ལུང་ཙམ་ཡིན་མོད་གསུང་
།
སྤྱིར་ཡང་
དེང་སང་གི་དབང་རབ་འབྱམས་ཞུ་ཞིང་གནང་བ་པོ་རྣམས་ནི་ཐ་
སྙད་ཙམ་ལྷུར་ལེན་པས་འཚོ་བ་ཞིག་ནའང་དམ་པ་འདི་ནི་དབང་དང་དཀྱིལ་འཁོར་
གྱི་ཡོ་བྱད་ཕྲ་མོ་ཡན་ཆད་ཚོགས་ཤིང་
། ཕྱག་ལེན་ཕྲ་མོ་ཚུན་ཡང་ཕྱག་ཏུ་ལོངས་པར་
སྤྱོད་པས་ཆོ་ག་ཇི་ལྟ་བ་བཞིན་རྩོལ(སྩོལ)བར་དགྱེས་ཀྱི། བླ་ཐབས་སུ་ཅི་བདེ་བར་
ནི་ནམ་ཡང་སྤྱོད་མི་བཞེས་པས། རང་ཉིད་ལ་འཁོར་བ་ཐོག་མེད་ནས་རྒྱུད་ལ་གོས་
པའི་སྒྲིབ་ པས་ཆོག་གི། ཆོས་ལ་བརྟེན་པའི་སྒྲིབ་པ་བསག་དོན་མེད། རྟེན་འབྲེལ་ལ་
ཡིད་མ་ཆེས་ན་གསང་སྔགས་ཀྱི་དབང་བསྐུར་བྱ་བ་བྱིས་པའི་རྩེད་མོ་འདྲ་བ་ལས་
མེད་གསུང་བ་དེར་ཐུགས་ཤིན་ཏུ་མད་པ་ཡིན།
305



ལོ་པཎ་གྱི་རྣམ་ཐར་ཕྱོགས་བསྒྲིགས།
དབང་དང་དཀྱིལ་འཁོར་སྒྲུབ་པའི་ཡོ་བྱད་དང་ལག་ལེན་གྱི་ཁྱད་པར་ཕྲ་མོ་
རེས་ཀྱང་སློབ་མའི་རྒྱུད་ལ་བསག་སྦྱང་གི་རྟེན་འབྲེལ་མང་པོ་སྒྲིག་ཏུ་ཡོད་པས་རྡོ་རྗེ་
འཆང་གིས་དོ་གལ་དུ་གསུངས་པ་ཡིན་མོད། དེ་བས་ན་རྟེན་འབྲེལ་ཕྲ་ཞིང་ཕྲ་
བ་ལའང་བརྙས་པ་མི་བཏུབ་ཅེས་ལན་གཅིག་ཙམ་མ་ཡིན་པར་འདོམས་པར་མཛད་
ཅིང་༑ དེ་བཞིན་དུ་རབ་གནས་དང་སྦྱིན་སྲེག་ལ་སོགས་པ་གནང་བར་བཞེད་པ་
ནའང་། ཆོ་གའི་ཚུལ་ལས་ཅུང་ཟད་ཀྱང་མི་འདའ་བར་ཕྱག་ཏུ་ལོངས་པར་སྤྱོད་པ་
ནི་རྡོ་རྗེ་སློབ་དཔོན་གྱི་བྱ་བ་ལ་མཁས་ཤིང་
། གསང་སྔགས་ལྟར་བཅོས་པ་རྣམས་ལ་
བག་ཡོད་པར་སྤྱོད་ཅིག་པའི་གདམས་པ་དང་མིག་ལྟོས་ལ་ཕན་པ་བློ་ན་མེད་པའི་
བཀའ་དྲིང་(དྲིན)མཛད་པ་ཡིན་ལ། དབང་བསྐུར་སྩོལ་བ་ན་ཡང་སྙིང་ནས་ཐར་པ་
དོན་དུ་གཉེར་ན་སློབ་མ་གཅིག་ལའང་དཀའ་གནད་ལ་མི་དགོངས་པར་གནང་ཞིང་
།
ཐོས་པ་དོན་དུ་གཉེར་བ་ཇི་སྙེད་ཀྱིས་གསོལ་བ་བཏབ་ཀྱང་གཡེང་བ་ཆེ་བ་ལས་
དགོས་པ་མེད་གསུངས་ནས་མི་སྩོལ། ཁྱད་པར་རྙེད་བཀུར་གྱི་ཆེད་དུ་ཆོས་ཀྱི་ཆ་
ཙམ་ཡང་སྩོལ་བར་མི་མཛད་དེ། དངོས་པོ་འདོད་ན་ཚོང་བྱེད་པ་དགའ་བ་ཡིན།
དངོས་པོ་འོང་བ་མཉམ་པོ་ལ། ཆོས་ལ་བརྟེན་པའི་སྒྲིབ་པས་མི་གོས་པ་ཡིན་གསུང་
།
སྤྱིར ཡང་ཐབས་ཀྱི་ཕ་རོལ་ཏུ་ཕྱིན་པ་འདི་ནི་ཆོས་ཐམས་ཅད་སྟོང་པ ཉིད་
ཡིན་པའི་གནད་ཀས་རྟེན་འབྲེལ་དུ་འཆར་བའི་ཚུལ་ལ་དཀྲི་བའི་དགོངས་པས་རང་
བཞིན་གྱི་ཚུལ་ལ་མཉམ་པར་འཇོག་པའི་ཚེ་ན་འཁོར་འདས་ལ་རིས་སུ་མི་འབྱེད་
ཀྱང་༑ མ་འགགས་པའི་རྩལ་ལ་ཇི་སྲིད་ཡིད་ཀྱི་འཇུག་པ་མ་ཟད་པ་དེ་སྲིད་དུ་བདུད་
ཀྱི་འཇུག་པའང་མི་ཟད་པས། མོ་དང་རྩིས་ལ་སོགས་པའི་ལྟོ་ཁ་འགེངས་པ་ཡན་ཆད་
ཀྱི་ཐབས(ཐབ)ཆའང་བྱེད་པར་རིགས་པ་ཁོ་ན་ཡིན་ཞེས་གཙུག་ལག་གཉིས་ཀྱི་རྗེས
306



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པོའི་
སུ་འཇུག་པའི་ཆེ་ཕྲ་ཐམས་ཅད་ལ་འདོམས་པས། ལས་དང་འབྲས་བུའི་ཚུལ་གྱི་བདེན་
པ་འདོར་བའི་སྟོང་གསོབ་ཀྱི་ཀྱལ་བ་རྣམས་བཅུད་དང་ལྡན་པར་མཛད་པ་ཡིན་ནོ། །
སྐབས་དེར་དགའ་ལྡན་གྱི་གནས་ན་གནས་པར་སྟོན་པའི་རྒྱལ་བ་མ་ཕམ་པའི་སྐུ་
རྒྱན་མ་མདའ་ཚད་ཙམ་བལ་པོ་ལྷ་བཟོ་རྣམས་ཀྱིས་བསྒྲུབས་པའི་པྲ་བཟོ་བྱིན། རྗེ་
བྱམས་པ་གླིང་པ་ཆེན་པོའི་ཞལ་སྔ་ནས་ཞལ་བཞུགས་དུས་གྲུབ་ཡོད་པ། རྗེ་དེ་ཉིད་
མཁའ་སྤྱོད་དུ་གཤེགས་པ་དང་དུས་མཚུངས་སུ་ལུགས་བྱས་པས་སྐུ་ཚབ་ཏུ་ཀུན་གྱིས་
གོ་བ་བླངས་ཏེ་མཐར་ཕྱིན་པར་གྲུབ་པའི་ལྷག་གནས་ཀྱི་མེ་ཏོག་གནང་བའི་ དུས་
མནལ་ལམ་དུ་ཁང་པ་བཟང་པོ་ཡངས་ཤིང་བཀོད་པ་ཤོམས་པ་དག་ན། རྗེ་ཉིད་ནམ
(ན)བཟའ་དཀར་པོ་ཤིན་ཏུ་གཙང་བ་དག་བཞེས་པའི་སྟེང་ན་རྒྱན་ཕུན་སུམ་ཚོགས་
པ་དང་བཅས་ཏེ་རབ་གནས་གནང་བར་དགྱེས་པ་ན། རྗེ་བྱམས་པ་གླིང་པ་ཆེན་པོའི
ཞལ་སྔ་ནས་རབ་གནས་གནང་བ་ལ་དགའ་ལྡན་ནས་ཕེབས་བྱོན་ཟེར་བ་ལ། ཁང་
པ་དེའི་ཤར་ངོས་ཀྱི་རབ་གསལ་ཞིག་ནས་གཟིགས་པ་སྩལ་བས(བསྩལ་པས)། ཤར་
ངོས་ན་རི་དཀར་པོ་ཤིན་ཏུ་མཐོ་བ། རྩེ་མོ་ནམ་མཁའི་མཐོངས་སུ་སླེབ་པའི་ཐད་ཀྱི་
ནམ་མཁའ་ལ་འཇའ་ཚོན་གྱི་ཕྲེང་བ་དང་བཅས་པ། དེའི་ཁྲོད་ལས་དར་དཀར་པོ་
ཡུག་རིང་པོ་དང་རོལ་མོའི་བྱེ་བྲག་སྣ་ཚོགས་པ་ཕྲེང་བར་བསྟར་བས་རི་དེའི་ངོས་ལ་
ཁྱབ་པའི་དར་དཀར་པོའི་ལམ་དང་
། སེར་ཕྲེང་ལས་སོགས་པས་སྤྱན་འདྲེན་གྱི་རྣམ་
པ་མང་པོའི་དབུས་ན་རྗེ་བྱམས་པ་གླིང་པ་ཆེན་པོའི་ཞལ་སྔ་ནས་དེ་ཉིད་སྐུ་ལུས་ཤེལ་
ལྟར་དང་ཞིང་(དྭངས་ཤིང་)སྐུ་གཞོན་ཤ་ཕུན་སུམ་ཚོགས་པ། ན་བཟའ་གོས་ཟླུམ་
ཏ་ཧཱུྃ་མཆོག་ཏུ་ལེགས་པ་སྔར་གྱི་དེ་ཁ་ཉིད་བཞེས། ཆིབས་མཛོ་ག(གྲྭ)པ་དག་ལ་
ཆིབས་པའི་སྣ་ནས་སྔར་གྱི་ཞབས་འབྲིང་བ་གནས་བརྟན་རྡོ་རྗེ་ཞེས་བྱ་བས་ཁྲིད་
307



ལོ་པཎ་གྱི་རྣམ་ཐར་ཕྱོགས་བསྒྲིགས།
ནས༑ དམ་པ་འདི་ཉིད་ལ་ཞལ་འཛུམ་པའི་མདངས་སྟོན་བཞིན་དུ་ཡུད་ཀྱིས་ཕེབས་
བྱོན་པ་གཟིགས་ཏེ། བསུ་བའི་བཀོད་པ་གནང་བར་བརྩམས་པའི་ཚེ་ན། མཆོག་ཏུ་མི་
ཕྱེད་པའི་དད་པ་ཆེན་པོ་འཁྲུངས་པའི་སྐུ་ཉམས་དང་
། དད་པའི་ཤུགས་ཀྱིས་སྤྱན་
ཆབ་མང་པོ་བསིལ་བཞིན་དུ། སྐུ་ལ་སྣམ་སྦྱར་དང་པད་ཞྭ་བཞེས་མཚམས་གཟིམས་
སད་བྱུང་གསུང་ཞིང་
། དེའི་ཐུགས་ཉམས་ཀྱི་རྒང་(སྒང་)ལའང་ལྷ་དང་མི་གཉིས་
ལོངས་སྤྱོད་མི་མཚུངས་པ་ལ། ན་བཟའ་ཏ་ཧཱུཾ་འདི་དག་དགའ་ལྡན་དུའང་བཞེས་པ་
གནང་འདུག་སྙམ་དུ་དགོངས་པ་བྱུང་གསུང་།
དེ་ནས་ལྷ་དེ་ལ་རབ་གནས་འབུལ་བ་གནང་བས་རྟེན་འབྲེལ་ཀྱང་(ཡང་)ཤིན་
ཏུ་ལེགས་ཤིང་། མནལ་ལམ་གྱི་མཚན་མ་དེ་ལས་ན་ལྷ་འདི་ནི་རྗེ་དེ་ཉིད་དངོས་
ཡིན་གསུང་ཞིང་སླར་མཆོད་རྟེན་ཆེན་མོ་དགའ་ལྡན་གྱི་གནས་སུ་སྤྱན་དྲངས་ཏེ་
རབ་གནས་དགའ་སྟོན་དང་བཅས་པའང་གནང་ལ། གཞན་ཡང་མཆོད་རྟེན་འདིའི་
ཆེད་དུ་དགེ་བའི་ལས་ཅུང་ཆེ་བ་རེ་ནམ་བྱས་དུས། རྗེ་དེ་ཉིད་དང་མཇལ་ཞིང་གསུང་
གི་སྣང་བ་རེ་ཐོབ་པ་ཡིན་གསུང་། དེའི་རྗེས་སུ་གྲ་ཐང་དུ་ཕེབས་ཏེ། ནང་སོ་དཔོན་
ཆེན་རིན་ཆེན་བཟང་པོ་བ་བསྙེལ་བ་ལ་རྗེས་གནང་དང་། ཐུགས་དམ་ཀྱི་སྐྱབས་སུ་
བཅུག་སྟེ་བསྙུན་ལས་གྲོལ་བར་མཛད། ནང་སོ་དེས་གསོལ་བ་བཏབ་པའི་ངོར། དགེ་
བསྙེན་གྱི་བསླབ་པའི་རྣམ་བཞག་མདོར་བསྡུས་ཀྱང་གནང་
། དེའི་དགུན་དོལ་མདའ་
ཆོས་རྫོང་ཞེས་བྱ་བའི་དགེ་གནས་སུ་སྐུ་མཚམས་ལ་བཞུགས་ཤིང་
། དེ་རྗེས་ཚོང་དུས་
བྲག་ཁར་རྗེ་འགོས་ཀྱི་དྲུང་དུ་ཕེབས་ཏེ། བསྙེན་རྫོགས་ཆ་འགའ་ཤས་ཀྱི་ལས་སློབ་
གནང་། སྙན་རྒྱུད་རྡོ་རྗེ་ཟམ་པའི་དབང་ཁྲིད་རྣམས་ཆོས་རྗེ་ནམ་པ་དང་ལྷན་
དུ་གསན་དུས། རྗེ་འགོས་ཀྱི་ཞལ་ལས། དེ་རིང་ཁོང་གཉིས་ཀྱི་བྱིན་བརླབས(རླབས)
308



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱི(ཀྱིས)ཁམས་དངས(དྭངས)། ཆོས་རྣམས་ལེགས་པར་བྱུང་གསུང་བའང་ཕེབས།
ཁྱད་པར་རྗེ་འགོས་ཀྱི་བཀའ་འབུམ་ཚང་མ་རྗེ་འདི་ཉིད་ཀྱི་ཕྱག་ཏུ་གཏད་དེ། བཀའ་
བབས་སོ་སོའི་བླ་མ་བརྒྱུད་པ་རྣམས་ཀྱི་མཚན་བརྗོད་ནས། ཁྱེད་རྣམས་ཀྱི་གསུང་
རབ་ལ་ཇི་ཙམ་ནུས་པར་ཐོས་བསམ་བྱས་པའི་དོན་རྣམས་ལས་ཡི་གེར་བཀོད་པ་
འདི་སྙེད་ཅིག་མཆིས་པ་འདི་དག །ཆོས་ཀྱི་སྤྱན་ཅན་ཁྱེད་ཀྱིས་ཟུང་ཞིག(ཟུངས་ཤིག)།
ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་དག་པར་
སྟོན་ཅིག །ཅེས་བཀའ་གཏོད་པ་གནང་
། རྗེ་འདིས་ཀྱང་བཀའ་དྲིང་དྲིན)ཆེ་ཞེས་
འབུལ་བ་རྒྱ་ཆེན་པོ་མཛད། སྐབས་དེར་དཔོན་ཆེན་རིན་ཆེན་བཟང་པོ་བ་དུས་ཀྱི་
ཡོལ་བ་བརྟེན་པས་ཕེབས་དགོས་པའི་སྤྱན་འདྲེན་པ་བྱུང་སྟེ། དོལ་མདར་ཕེབས།
དཔོན་ཆེན་པ་དེའང་དགེ་བའི་ཐུགས་ཅན་ཞིག་ལ་ཁྱད་པར་རྗེ་འདི་ཉིད་ལ་མི་ཕྱེད་
པའི་ དད་པ་ཐོབ་སྟེ། ཡང་དག་པའི་ལམ་གྱི་བཀའ་དྲིང་དྲིན)སྩལ་བས(བསྩལ་པས)།
རྗེ་རིན་པོ་ཆེའི་བཀའ་དྲིང་དྲིན)ལས་འཆི་བ་ལ་འཚེར་བ་མེད། སེམས་ལ་དགེ་སྦྱོར་
གྱི་གདེང་ཡོད་པ་ཡིན་ཞེས་བསམ་གཏན་གྱི་འདུག་སྟངས་དང་བཅས་པས་གཤེགས་
འདུག་ཅིང་། རྗེ་འདིའི་ཟབ་པ་དང་རྒྱ་ཆེ་བའི་ཐུགས་དམ་གྱི་སྐྱབས་སུ་མ་གཡེལ་བས་
ཐར་པའི་ལམ་གྱི་སྣ་རྙེད་པའི་མཚན་མས་འཕགས་པའི་བཀའ་དྲིང(དྲིན)མཛད།
འདི་ཉིད་ཀྱིས་མཚོན་ནས་ཞལ་སློབ་དང་སྦྱིན་བདག་སོགས་སུ་ལྔ་པར་གྱུར་ཀྱང་།
དེའི་གཏམ་སྙན་དུ་སོན་མ་ཐག་ཐུགས་རྗེའི་སྤྱན་གྱིས་བཙའ་བ་དུས་ལས་ཡོལ་བ་མི་
མངའ་བས་རྗེས་སུ་གཟུང་(བཟུང་)སྟེ། ཡང་དག་པའི་ལམ་གྱི་སྣ་རྙེད་པའི་མཚན་མ་མ་
ཐོབ་བར་དུ་བརྩེ་བ་ལྷོད་པར་མི་མཛད་པ་དང་
། གང་ཟག་དེ་ཡང་བློའི་གདེང་དང་
བཅས་བཞིན་དུ་དུས་ལས་འདའ་བ་ནི་ཐམས་ཅད་ལ་མངོན་སུམ་དུ་གྱུར་པ་ཡིན་ནོ། །
309



ལོ་པཎ་གྱི་རྣམ་ཐར་ཕྱོགས་བསྒྲིགས།
དེ་ནས་མེ་ཕོ་སྤྲེའུ་ལོ་ལ་བདག་ཚོང་འདུས་ཡངས་པ་ཅན་དུ་སླེབ་པ་ན། སྔར་
ཞལ་བཞེས་བཟང་པོ་ཡོད་པ་ལས་མ་གཡོས་པར། ཟླ་བ་གཉིས་པའི་ཚེས་བཅུ་བཞི་
ལས་དེ་ཉིད་དུ་ཕེབས་པ་དང་མཇལ་ནས། ཟླ་བ་དེའི་ཕྱོགས་གཉིས་པའི་ཚེས་བཅུ་ལ་
པཎ་ཆེན་ཞབས་ཀྱི་ཕྱག་བཞེས་བཞིན་རྡོ་རྗེ་ཕག་མོ་ཞལ་གཉིས་མའི་བཀའ་དགྱེས་
བཞིན་དུ་གནང་
། དེའི་རྗེས་སུ་བསྟན་པའི་སྦྱིན་པོ་ནང་སོ་ཡར་རྒྱབ་ནས་ཡུམ་སྲས་ལ་
བཀའ་ལུང་སྩལ(བསྩལ)ཏེ་བདག་ཞབས་ཕྱིར་བགྲོད་བཞིན་པས་གཞིས་ཁ་ལྷུན་གྲུབ་
གླིང་དང་
། དཔལ་མགོན་བྱམས་པ་གླིང་གི་རྟེན་གསུམ་ཕུལ་དུ་བྱུང་བ་རྣམས་མཇལ་
བའི་བཀའ་དྲིང་(དྲིན)མཛད་ཅིང་
། རྙེད་པ་དང་བཀུར་སྟི་གྱ་ནོམ་པས་ཚིམ་པར་
གྱུར་ལ། ཁྱད་པར་དོལ་ལྷུན་གྲུབ་ཆོས་རྫོང་དུ། པཎ་ཆེན་རིན་པོ་ཆེའི་ལུགས་ཀྱི་བཅུ་
གསུམ་གྱི་བདག་ཉིད་ཅན་གྱི་བཀའ་དང་། རྗེ་བཙན། དུད་སོལ། ཀླུ་སྒྲུབ་ལུགས་ཀྱི་
ཕྱག་བཞི་པ་གཙོ་རྐྱང་། སྒྲོལ་མ་ཨུ་གྲ་ཏ་ར། ཚེ་རིང་མཆེད་ལྔ་རྣམས་ཀྱི་རྗེས་གནང་།
ཕག་མོའི་རྫོགས་རིམ་གྱི་ཁྲིད། སྙིང་པོ་བརྒྱ་པ་རྩ་འགྲེལ་གྱི་ལུང་རྣམས་ཡང་དག་པར་
རྗེས་སུ་བཟུང་
། སླར་ཆོས་རྫོང་དུ་སྐུ་མཚམས་གནང་སྟེ། བརྟག་པའི་རྡོ་རྗེས་མཛད་
པའི་སྡོམ་པའི་འགྲེལ་པ་དེ་ཁོ་ན་ཉིད་མཁས་པའི་འགྱུར་བཅོས་མཛད། སྐབས་དེར་
ཚོགས་པ་དགེ་འདུན་སྒང་པ་ལ་སྟོད་ཕྱོགས་སུ་ཐེགས་པས་ནང་དུ་མི་འཐུན(མཐུན)
པ་དག་གིས་རྐྱེན་བྱས་ཏེ་དགེ་འདུན་ཕལ་ཆེར་གྱིས། མཁན་ཆེན་པས་གཙོས་པའི་
འགའ་ཤས་གར་འབྱོན་ཆ་མ་འཚལ་བ་ལ། ཡར་རྒྱབ་ནང་སོར་བཀའ་གནང་སྟེ། དགེ་
འདུན་གྱི་སྡེ་འདི་ཙམ་གསར་དུ་འཛུགས་པར་བརྩམས་ཀྱང་དཀའ་མོ་འོང་བས་དགེ་
འདུན་འདུ་བའི་རྐྱེན་སྦྱོར་བ་རིགས་ཤེས(ཞེས)སྩལ་བས(བསྩལ་པས)། བཀའ་བཞིན་
ཞབས་ཏོག་ཕུལ།
310



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེའི་རྗེས་སུ་མཁན་ཆེན་ཤེར་དཔལ་གཤེགས་ནས་མཁན་པོའི་འོས་ཀྱང་ཆེར་
མ་འཚལ་བ་ལ། སྔོན་དུ་ཚོགས་པ་རང་གིས་ཡིག་བརྒྱ་འབུམ་གཏེར(ཐེར)ཅིག(ཞིག)
མཛོད། དེའི་རྗེས་སུ་སྒྲོལ་མ་ལ་ཟན་རིལ་ཕུལ་བ་དེ་ཁྱེའུ་བརྡ་མ་ཕྲད་པ་ཅིག(ཞིག)
ལེན་དུ་ཆུག་ལ་དེར་གང་ལུང་བསྟན་པ་དེ་མཛད་པར་རིགས་པ་ཡིན་གསུང་བའི་
བཀའ་མ་འོངས་པ་མངོན་དུ་སྟོན་པའི་ཚད་མར་གྱུར་པ་སྩལ་བ(བསྩལ་པ)ན། བཀའ་
བཞིན་འཚལ་བས་ཚོགས་པ་ཡར་འཕེལ་དུ་ཚགས་སུ་ཆུག་པའི་བཀའ་དྲིང(དྲིན)
མཛད། འདིས་མཚོན་ནས་རིས་མེད་པའི་བསྟན་པ་ལ་བརྩེ་བའི་སྤྱན་གྱིས་བཙའ་བར་
མཛད་དེ། སའི་ཕྱོགས་གང་དང་གང་ན་དགོན་གནས་ཆེ་ཆུང་དང་
། རབ་ཏུ་བྱུང་བ་
རྟགས་ཙམ་འཛིན་པ་ཡན་ཆད་གང་འདུག་ཀྱང་རུང་
། ཐབས་ལ་མཁས་པས་འཕེལ་
རྒྱས་ཀྱི་དགོངས་པ་དང་འཐུན(མཐུན)པའི་རྐྱེན་སྦྱོར་བ། རང་རང་གང་མོས་པའི་
ཆོས་ལུགས་དེ་དང་དེ་ལ་ཆེད་དུ་བསྔགས་ཤིང་འདི་ཁོ་ན་ལ་གཙོ་བོར་བྱེད་པ་རིགས་
པས་སོ་སོའི་འཁོས་ནུས་དང་བསྟུན་ནས། མདོ་སྔགས་གཉིས་ཀྱི་བཤད་སྒྲུབ་ཀྱི་བསྟན་
པ་ལ་ཅི་ནུས་སུ་སློབ་པར་རིགས་པ་སོགས་ཀྱི་བཀའ་སྙིང་ལ་འབབ་པ་སྩོལ་ཞིང་
། ས་
གང་དུ་ཡང་ཡུལ་དེའི་དགོན་ཆེ་ཆུང་རྣམས་ལ་སོ་སོའི་དཔོན་རིགས་ཀྱིས་ཁྲལ་
འཇལ་དུ་འདུ་ཤེས་པ་ལ། དཔོན་དེ་དང་དེ་ལ་རང་རེ་རྣམས་ཀྱི་ཕན་བདེའི་ཆ་ཅུང་
ཟད་འདི་བསྟན་པ་ཁོ་ནའི་བཀའ་དྲིང(དྲིན)ལས་ཡིན་པས་འདི་རྣམས་མཆོད་པར་
རིགས་པ་ཡིན་གསུང་བ་སོགས་སྩལ་བས(བསྩལ་པས)ཐབས་ཀྱིས་གུས་པ་དང་ཞབས་
ཏོག་ལ་སྦྱོར་བར་མཛད་པ་དང་། ཁྱད་པར་དགོན་ཆེ་ཆུང་གི་བླ་མ་རྣམས་ཞབས་དྲུང་
དུ་བྱུང་དུས། ངེད་རང་གིས་མཐོང་བཀུར་བྱས་ན་ནང་སོ་རྣམ་པས་བརྙས་པ་མི་བྱེད་
པའི་ཁྱད་འོང་གསུངས་ནས། མཐོང་བཀུར་དང་བསྔགས་པ་མང་པོ་གནང་བས་གང་
311



ལོ་པཎ་གྱི་རྣམ་ཐར་ཕྱོགས་བསྒྲིགས།
ལ་གང་འཚམ་གྱི(འཚམས་ཀྱི)མགོ་འདོན་དང་
། རང་རང་གི་འདུ་རྟེན་གང་ཡོད་ཀྱི་
སྟེངས་སུ་ཡོ་བྱད་སྦྱོར་བ་སོགས་ཀྱིས་ཐམས་ཅད་ཀྱི་རེ་བ་ཡིད་བཞིན་དུ་སྐོང་བར་
མཛད་དེ། བསྟན་པ་རབ་འབྱམ་གྱི་འབྱམས་ཀྱི)ཁུར་བཞེས་པ་ལས། ཕྱོགས་ཞེན་གྱི་
ཆོས་ལུགས་འདི་ཁོ་ན་དར་བར་རིགས་ཀྱིས། འདི་ནི་དེ་ལྟ་བུ་མ་ཡིན་ནོ་ཞེས་པའི་
བཀའ་ཟུར་ཙམ་ཡང་མི་གནང་བར། སྦྱིན་བདག་ཞལ་སློབ་དང་བཅས་པ་ལ་གསུང་
གླེང་གིས་འཕྲོས་ལས་ཀྱང་རིགས་པར་སྩལ་བ(བསྩལ་པ)ཇི་སྙེད་པས་གྲུབ་མཐའི་
ཕྱོགས་ཞེན་གྱི་མཐར་ལྷུང་བ་ལས་དྲང་པོར་སློང་བར་མཛད་པ་ནི་བླ་ན་མེད་པའི་རྣམ་
པར་ཐར་པ་ཟླ་མེད་པའོ། །
སྐབས་དེ་རྣམས་སུ་མངའ་རིས་རབ་འབྱམ(འབྱམས)པ་ཤེར་རྒྱལ་བས་གཙོས་པ་
འགའ་ཤས་ལ་སྦྱོར་དྲུག་གི་སྲོག་རྩོལ་རྒྱས་པ་དང་
། འབྲེལ་བའི་བཀའ་མཆིད་རྒྱ་ཆེར་
སྩལ་བས། ཆོས་རྗེ་རབ་འབྱམ(འབྱམས)པ་དེ་ཡང་མཆོག་ཏུ་གུས་ཤིང་། བདག་གིས་
བོད་དུ་བྱོན་པའི་ཁྲིད་ཕལ་ཆེ་བ་ཞུས་ཤིང་བླ་མ་དེ་དང་དེའི་དྲུང་དུ་ཇི་ཙམ་ནུས་པར་
སྒོམ་བློའང་བགྱིས་ཏེ། སྤྱིར་མདོ་སྔགས་རབ་འབྱམ་གྱིས(འབྱམས་ཀྱིས)ངེས་དོན་མན་
ངག་དང་སྦྱར་བ་ཉམས་ལེན་གྱི་གོར་སྤུངས་ཏེ། རྒྱུད་ཀྱི་ངེས་གསང་དཔྱིས་ཕྱིན་པར་
འདོམས་པ་ལ་རྗེ་འདི་བས་ལྷག་པ་ས་གང་ནའང་མི་འདུག །ཁྱད་པར་མན་ངག་གི་
གནད་བྱེད་པ་འཆིང་ཚུལ་འདི་རྣམས་རང་འདི་བས་ལྷག་པ་རྡོ་རྗེ་འཆང་དངོས་སུ་
བྱོན་ཀྱང་བསྟན་རྒྱུ་མེད་ཐག་ཆོད་ཅེས་ལན་གཅིག་ཙམ་མ་ཡིན་པར་བསྔགས་པ་ཕུལ།
དེར་མ་ཟད་ཆོས་ཞུ་མཁས་བླུན་སུ་ཡིན་ཀྱང་
། བླ་མ་གཞན་གྱི་དྲུང་དུ་ཁྲིད་ཟླ་བ་དང་
ལོ་ཞུས་པ་ལས། དམ་པ་འདིའི་ཞལ་སྔར་ཆོས་ཐུན་གཅིག་ཞུས་པ་སེམས་ལ་འཕྲོད་
ཅིང་བློ་བསྐྱེད་ཆེ་བ་དང༌། དགེ་སྦྱོར་གྱི་བོགས་ཆེ་བ་འདུག་ཟེར་བ་ནི་ཐམས་ཅད་
312



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མགྲིན་གཅིག་ཏུ་སྨྲ་ན། ཡི་གེའི་ལམ་ཙམ་གྱིས་ཅི་ཞིག་མཚོན་པར་བྱར་ཡོད། རྗེ་ཉིད་
ཀྱི་བཀའ་ལས་ཀྱང་
། དིང་སང་གི་དུས་སུ་ཆོས་འཆད་པ་པོ་རྣམས་ཀྱིས་ཀྱང་དབང་
བསྐུར་བྱེད་པའི་ལག་ཆ་དང་
། ཁྲིད་ཡིག་གི་པོ་ཏི་གཟུང་(བཟུང་)ནས། དབང་དང་
ཁྲིད་ཞུའི་སློབ་མ་དུ་འོང་གི་སྒུག་སྡོད་བྱས། སློབ་མ་རྣམས་ཀྱིས་ཀྱང་དབང་དང་
ཁྲིད་ཞུས་པ་བླ་མ་ལ་དྲིན་དུ་ཆེ་བའི་སྟངས་གཟུང་(བཟུང་)། ངེད་ཚང་དང་ཁོང་ཚང་
ཟེར་ནས་སྟབས་གང་བདེའི་ལོ་འདོད་དོན་དུ་གཉེར་བ་མ་གཏོགས། སྙིང་ནས་ཐར་
པ་དོན་དུ་གཉེར་བའི་ཆོས་འདོད་པ་རང་དཀའ་བ་ཡིན་པ་འདྲ། སྙིང་ཐག་པར་ཐར་
པ་དོན་དུ་གཉེར་ན་ཆོས་བྱེད་ལུགས་དང་གང་ཉམས་སུ་ལེན་པའི་ཆོས་འདི་ལ་འདི་
བས་རང་ཅུང་རུང་ཙམ་ཅིག(ཞིག)དགོས་པ་འདྲ་ན། ཁོ་བོའི་མན་ངག་པཎ་ཆེན་
ཞབས་ཀྱི་བཞེད་སྲོལ་འདི་ལ་རྒྱུད་སྡེའི་ངེས་པ་ཕྱིན་ཅི་མ་ལོག་པ་གྲུབ་ཆེན་གྱི་མན་
ངག་གིས་བརྒྱན་པའི་སྟེངས་སུ། གྲུབ་པའི་དབང་ཕྱུག་གི་ཡེ་ཤེས་ཀྱི་སྤྱན་གྱིས་བཙའ་
བས༑ གདམས་པའི་རྒྱུན་འདི་བླ་ན་མེད་པའི་ལམ་ཐམས་ཅད་ཀྱི་ཕུལ་དུ་གྱུར་པ་འདྲ།
དེ་ཡང་ཆོས་ཀྱི་བདག་བཟང་བཟང་དང་
། པཎ་ཆེན་ལུགས་ཡིན་ཟེར་བའི་ཁྱད་ཐོན་
ཐོན་མ་ཅིག(ཞིག)འདོད་པ་མ་ཡིན་གྱི། སྙིང་ནས་ཐར་པའམ་དེ་འདོད་ན། བརྒྱུད་པ་
གང་ལས་བརྒྱུད་ཟེར་ཀྱང་རུང་
། མན་ངག་གི་མིང་ཅིར་འདོགས་ཀྱང་ཐོགས། དོན་ལ་
དཔལ་དུས་ཀྱི་འཁོར་ལོའི་རྒྱུད་ཀྱི་ངེས་གསང་ཚོགས་གསུམ་གྱི་བགྲོད་པ་ཅན་གྱི་ཟུང་
འཇུག་གི་ལམ་འདིར་མི་བསྟེན་པའི་ཐབས་མེད་པ་ཡིན་ཞེས་འདོམས་པར་མཛད་པ་
ཡིན་ནོ། །
དེ་ནས་ལོ་དེའི་སྟོན་བཀྲ་ཤིས་རྣམ་རྒྱལ་དུ་སྐུ་མཚམས་ཀྱི་ངེས་པ་ལ་བཞུགས་
པ་གནང་འདུག་པའི་ཚེ་བདག་སྐྱིད་ཤོད་ནས་ཞབས་དྲུང་སླེབས་པ་ལ་དྲིལ་བུ་རིམ་
313



ལོ་པཎ་གྱི་རྣམ་ཐར་ཕྱོགས་བསྒྲིགས།
ལྔ་པཎ་ཆེན་ཞབས་ཀྱི་གསུང་ཇི་ལྟ་བའི་བཤད་པ་གནང་
། ལྷུན་གྲུབ་གླིང་གི་བར་
ཕེབས་པའི་ལམ་ཞོར་ལ་བྱམས་པ་གླིང་པ་ཆེན་པོའི་གདུང་ཁང་ལ་ཕྱག་ནས་ལེགས་
པར་གནང་། སླར་བཀྲ་ཤིས་རྣམ་རྒྱལ་དུ་སྐུ་མཚམས་གནང་བའི་དུས་ནུབ་ཅིག(ཞིག)
མནལ་ལམ་དུ། བྱམས་པ་གླིང་གི་མཆོད་རྟེན་ཆེན་མོའི་འཁོར་ས་ལ་ཕེབས་ཤིང་
འདུག་པས། མཆོད་རྟེན་ཆེན་མོ་སྔར་བས་ཀྱང་ཆེས་ངོ་མཚར་ཞིང་བཀོད་པ་དང་རྒྱ་
ཁྱོན་ཁྱད་པར་དུ་གྱུར་པ་སྤྱན་ལམ་དུ་སྣང་བ་ན། རང་གིས་མངོན་པར་འདུ་མཛད་
པའི་དགེ་ཚོགས་ཀྱི་ཕུང་པོ་ལ་ཐུགས་རངས་པར་གྱུར་ཏེ། བསྟན་པ་དང་སེམས་ཅན་
གྱི་ཕན་བདེའི་རྩ་བར་གྱུར་པའི་དགེ་བའི་ཕུང་པོ་འདི་ཙམ་གྲུབ་པ་ཡིན་སྙམ་དུ་
དགོངས་པ་དང་
། འདི་དག་ནི་དེ་བཞིན་གཤེགས་པ་གཅིག་གི་སྐུ་མ་ཡིན་གྱི། སྐལ་
(བསྐལ)པ་བཟང་པོའི་སངས་རྒྱས་ཐམས་ཅད་ཀྱི་ཐུགས་ཆོས་ཀྱི་སྐུའི་མཆོད་རྟེན་ཡིན་
པས༑ འདི་དག་ལ་མཆོད་པའི་ལས་བགྱིས་པ་ནི། རྒྱལ་བ་ཐམས་ཅད་ཀྱི་ཆོས་སྐུའི་
རྟེན་ལ་མཆོད་པ་བགྱིས་པ་ཡིན་པས་དོན་ཆེན་པོ་ཅན་ནོ་སྙམ་དུ་དགོངས་ཏེ། བསྐོར་
བའི་ལས་དོན་དུ་མཛད་བཞིན་དུ་བྱང་ཕྱོགས་ངོས་སུ་ཕེབས་པ་ན། མཆོད་རྟེན་ཆེན་
པོའི་ཕྱི་དབྱིབས་སྔར་བཞིན་ལ། དེའི་ནང་ན་བསྐལ་བཟངས(བཟང་)གི་སངས་རྒྱས་
ཐམས་ཅད་སྤྲུལ་སྐུའི་ཆ་བྱད་ཅན་འབྲུའི་ཕུང་པོ་ཆེན་པོ་སྤུངས་པ་ལྟར་མངོན་སུམ་
དུ་གཟིགས་པས། སངས་རྒྱས་འདི་རྣམས་ཀྱི་སྐུ་བརྙན་བཅོས་པའམ་བྲིས་པའི་མཆོད་
རྟེན་འདྲ་སྲིད་མོད་ཀྱི། མངོན་སུམ་དུ་བཞུགས་པ་ནི་འདི་བས་གུད་ན་མེད་དོ་སྙམ་
དུ་དགོངས་ཏེ། ཐུགས་ཀྱི་དང་བ་སྟོབས་སུ་གྱུར་པའི་མོད་ཉིད་ལ། རྟེན་དེའི་མདུན་
ངོས་ཀྱི་ཁང་པ་དང་སྤྲོ་བ་བླ་རེ་ལ་སོགས་པས་བརྒྱན་པ་ཞིག་ན། རྗེ་བྱམས་པ་གླིང་པ་
ཆེན་པོའི་ཞལ་སྔ་ནས་སྐུ་དང་ཞིང་སྒྲིབ་པ་མེད་པ་ལ། ཧོར་གོས་ཏ་ཧཱུྃ་གི་བེར་ཐུལ་
314



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཅིག(ཞིག)བཞེས་ཏེ་བཞུགས་འདུག་པའི་སྤྱན་སྔར་ཐེགས་པ་གནང་བས། རྗེ་དེའི་
ཞལ་ནས། ད་ནི་འདྲེན་པ་ཉིད་ཀྱི་ཕྱིར་ཟེར་བ་དེ་རང་ཡིན་ནོ་ཞེས་ལན་གསུམ་དུ་
བཀའ་གནང་བ་ལ། དེའི་རྒྱ་སྐད་ལ་ནཱ་ཡ་ཀ་ཅེས(ཞེས)པ་ཡོད་ལགས་པ་ཞུས་པས།
འདི་ནཱ་ཡ་ཀ་བྱས་ཀྱང་བསོད་ནམས་རང་ཡིན་ནོ་གསུང་བ་ལ། བསོད་ནམས་ཀྱི་
སྐད་དོད་པུཎྜ་ཞེས་པའི། པུ་ནི་པུ་ན་ཞེས་པ་སླར་ཡང་ཞེས་པ་ཡིན། ན་འདི་ལ་འདི་
འདྲ་ཅིག(ཞིག)ཅིས་ཀྱང་དགོས་རྒྱུར་འདུག་དགོངས་ནས། ནཱ་ཡ་ཀ་རང་ཡིན་པ་འདྲ་
ལགས་ཞུས་པས། དེ་ཁ་ལྟར་ཡིན་གསུང་ཞིང་ཐུགས་ལ་ངེས་པ་བརྟན་པོར་འཁྲུངས་
པ་ཅིག(ཞིག)བྱུང་གསུང་ཞིང་རྨི་བལྟས(ལྟས)འདི་ལས་ན་མཆོད་རྟེན་ཆེན་མོའི་ནང་
དུ་སངས་རྒྱས་སྟོང་གི་སྐུ་བཞེངས་དགོས་པ་འདུག་གསུངས་ནས་ཕྱིས་བཞེངས་སུ་
གསོལ་བ་ཡིན་ནོ། །
སྐབས་དེར། ཆོས་རྗེ་ཚུལ་བ་ལ་སོགས་པ་འགའ་ཞིག་ལ་རྡོ་རྗེ་རྣལ་འབྱོར་མའི་
བྱིན་བརླབས(རླབས)དང་། ལྔ་ལྡན་གྱི་ཁྲིད་སྩལ་ཞིང(བསྩལ་ཅིང་)། ཆོས་རྗེ་དེ་ཉིད་
ཀྱང་མཁྱེན་པའི་སྤྱན་ཅན་ཞིག་པས། རྗེ་ཡ་དའི་ཕྲིན་ལས་ཀྱི་དགོངས་པ་བསྐང་བ་ལ་
ཆེ་ཐང་དུ་སྩོལ་ཅིག་པའི་བཀའ་ནན་དང་། དཔོན་ཆེན་ཀུན་དགའ་རིན་ཆེན་རྒྱལ་པོ་
སྐུ་མཆེད་ཀྱི་བླ་མར་བཀུར་བའི་བདག་རྐྱེན་རྗེས་སུ་གཟུངས(བཟུང་)། དེ་ལོ་ནས་སྦྱིན་
བདག་རྣམས་ཀྱི་འབྱོར་པ་བླ་མའི་ཆེད་དུ་སྦྱར་བས་དོན་ཡོད་པར་བྱ་བའི་སླད་དུ་ལོ་
རེ་བཞིན་སྐུ་རིམ་མཚན་བརྗོད་འབུམ་གཏེར(ཐེར)འཕགས་སྡེས་སྒྲུབ་པའི་ཡོ་བྱད་
གསེར་ཞོ་ཉི་ཤུ་རེ། ཇ་ཁལ་བཅུ་བརྒྱད་རེ། དེའི་ཆ་སྐོར་བའི་མར། དུས་སྟོན་བཟང་པོ་
གསུམ་རེ་དང་བཅས་པ་སྦྱོར་བ་གནང་། དཔོན་ཆེན་ཀུན་དགའ་རིན་ཆེན་དབང་གི་
རྒྱལ་པོ་བ་ལ་སྦྱོར་དྲུག་གི་ཁྲིད་སྩལ་ཞིང་(བསྩལ་ཅིང་)ཁྲིད་སྟོན་གྱི་ཚོགས་འཁོར་
315



ལོ་པཎ་གྱི་རྣམ་ཐར་ཕྱོགས་བསྒྲིགས།
བཟང་པོ་འབུལ་སྣོད(ནོད)རྒྱ་ཆེན་པོ་དང་བཅས་པའང་མཛད།
སླར་ཡང་བསམ་གཏན་གྱི་གནས་པ་ལས་མ་གཡོས་པར་བཞུགས་པ་གནང་
བའི་ནུབ་ཅིག་མནལ་ལམ་དུ། རྗེ་བསོད་ནམས་རྣམ་པར་རྒྱལ་བ་དང་མཇལ། བླ་མ་
དེའི་ཞལ་ནས་ཉིད་ཀྱིས་ངེད་རང་གི་བསྟན་པ་ལ་བྱ་བ་ཆེན་པོ་མཛད། རང་གི་བསམ་
པ་ལས་ལྷག་པ་ཁོ་ན་གྲུབ་བྱུང་བས་ཤིན་དུ(ཏུ)ལེགས་གསུང་ཞིང་དགྱེས་པ་དང་
བཅས་པ་དང་། ཉིད་ཀྱིས་ངེད་ཀྱི་བསྟན་པ་འདིའི་བདག་པོ་མཛད་དགོས་པས་དབང་
འདི་བྱེད་པ་ཡིན་གསུངས་ནས་དཔལ་མཁའ་འགྲོ་རྒྱ་མཚོའི་དཀྱིལ་འཁོར་དུ་བཅུག་
ནས་དབང་ཡོངས་སུ་རྫོགས་པ་གནང་
། དེའི་རྗེས་སུ་སྟོན་པའི་སྐུ་རས་བྲིས་མ་བགྲེས་
པོ་ཅིག(ཞིག)བསྣམས་ནས། འདི་བྱིན་རླབས་ཅན་རང་ཅིག(ཞིག)ཡོད་པ་ཆུད་ཟོས་
ལ་དུམ་ཅིག(ཞིག)སོང་འདུག །ཉིད་ཀྱིས་དཔོན་མོ་བ་ལ་བཀའ་ལུང་མཛོད་ལ་འདི་
ལ་ཞིག་གསོས་ཀྱི་ཞབས་ཏོག་ཅིག་ཕུལ་གསུང་བ་བྱུང་བ་དང་། སྔོན་ནས་སྟོན་པའི་
སྐུ་ཅིག(ཞིག)བཞེངས་དགོས་དགོངས་པ་གཉིས་འཐུན(མཐུན)པར་བྱུང་བས། ནང་
སོ་རྡོ་རྗེ་བདེ་མར་བཀའ་ལུང་མཛད་དེ། ད་ལྟ་མཆོད་རྟེན་ཆེན་མོའི་བུམ་ཐོག་འོག་
མ་ན་བཞུགས་པའི་དུས་གསུམ་སངས་རྒྱས་ཀྱི་སྐུ་ལི་མ་འདི་བཞེངས་པར་རྩོམ་པའི་
དུས་ཉིད་ནས་བསྟན་པ་དང་སེམས་ཅན་གྱི་ཕན་བདེ་ཁོ་ན་ཐུགས་ལ་རྩེ་གཅིག་པར་
བཀོད་དེ། དེའི་སྨོན་ལམ་གནང་བ་དང་། གཟུངས་བཞུགས(གཞུགས)འབུལ་བར་
དགྱེས་ནའང་རྗེ་ཉིད་ཀྱི་ཞབས་ཕྱིར་དགེ་སློང་བདུན་དང་བཅས་པས་སྣམ་སྦྱར་
བཞེས། ནང་སོ་ཡུམ་སྲས་པས་ཕྱག་ལ་དར་ཏེ། དེ་མ་གྲུབ་རིང་སྨོན་ལམ་དང་བཅས་
པ་གནང་ཞིང་། རབ་ཏུ་གནས་པའི་བྱིན་ཕབ་ལ་ཁམས་གསུམ་ཟིལ་གནོན་དུ་
མཚན་གསོལ།
316



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ནས་དབྱར་ཆོས་དུས་དགེ་འདུན་བཅུ་སྡེའི་འཁོར་དང་བཅས་ཏེ་འདོ་ལི་ལ་
སྤྱན་དྲངས། ལམ་དུ་གནས་པའི་འགྲོ་བ་ཐམས་ཅད་མཐོང་བ་ཙམ་གྱིས་དད་པ་དང་
དང་བ་སྟོབས་སུ་གྱུར་པས་ཐར་པའི་ས་བོན་སད་པར་མཛད་ཅིང་། བྱམས་པ་གླིང་དུ་
ཕེབས་པའི་དུས་སུ་དགེ་འདུན་གྱི་ཚོགས་དང་འགྲོ་བ་ཇི་སྙེད་པས་རོལ་མོའི་ཁྱད་
པར་མང་པོ་དང་བཅས་ཏེ། སྔོན་བསྐལ་པ་བཟང་པོའི་དུས་སུ་སྟོན་པ་ཉིད་རྒྱལ་
པོའི་ཁབ་ལ་སོགས་པར་གཤེགས་པ་ན། ཡུལ་གྱི་བདག་པོ་དང་
། དགེ་འདུན་གྱི་
ཚོགས་ཀྱིས་མདུན་ནས་བདར་ཏེ་བསུ་བའི་བཀོད་པ་ཇི་ལྟ་བ་དེ་ལྟར་སྤྱན་དྲངས་ཏེ།
ཡངས་པ་ཅན་དུ་ཕེབས་པ་ན་རྗེ་ཉིད་ཀྱིས་ཡེ་ཤེས་པའི་ཕྱིར་འབྲང་གི་བགེགས་སྦྱང་
བའི་ཆོ་ག་མཛད་དེ་དར་ལམ་ལ་སྤྱན་དྲངས་ནས། སླར་ཡང་སྨོན་ལམ་ཆེན་མོ་དང་
འབྲེལ་བར་མངའ་གསོལ་གྱི་རབ་གནས་རྒྱ་ཆེར་འབུལ་བ་གནང་འདུག་སྟེ
། དེ་བས་ན་
རྟེན་འདི་དག་ཀྱང་བྱིན་བརླབས(རླབས)ཅན་ཡིན་འདུག་ཅིང་། སྤྱིར་རྗེ་འདི་ཉིད་
ཀྱིས་ལྷ་གང་ལ་རབ་གནས་གནང་ཡང་
། སྔར་བས་སྐུ་འོད་འཕྲོ་ཞིང་སྣུམ་པ་དང་
།
གཟི་བྱིན་ཆེར་འགྲོ་ཞིང་འདུག་པ་ནི་ཐམས་ཅད་ལ་འཐུན(མཐུན)སྣང་བ་ཡིན་ཏེ་ཡི་
གེར་འབྲི་བས་ཅི་ཞིག་མཚོན། དེ་ནས་གསེར་འཕྱང་ཞེས་པ་མེ་མོ་བྱ་ལོའི་སོས་རྡོ་རྗེ་
འཇིགས་བྱེད་རོ་ལངས་བརྒྱད་སྐོར་གྱི་སྒྲུབ་ཐབས་ཐུགས་རྩོམ་གནང་བར་དོན་གཉེར་
བ་དག་གིས་གསོལ་བ་བཏབ་འདུག་པ་ན། དེ་ཡང་བྱེད། སྔོན་དུ་འཇམ་དཔལ་ཞི་བ་
གཅིག་གི་སྒྲུབ་ཐབས་བརྩམས་ཏེ། དེ་ནས་ཁྲོ་བོ་འདི་བརྩོམ(རྩོམ)པ་ཡིན།
དེ་ལ་ཞི་བ་ཡང་བཅོམ་ལྡན་འདས་བདེ་མཆོག་འཇམ་པའི་རྡོ་རྗེ་འདི་རིགས་
པར་འདུག་གསུངས་ནས། དེ་ཉིད་ཀྱི་མཆོད་བརྗོད་གནང་ཚར་མཚམས། མནལ་
ལམ་དུ། བྱམས་པ་གླིང་གི་མཆོད་རྟེན་ཆེན་མོའི་བྱམས་པའི་སྐུ་མདུན་དུ་བཞུགས་
317



ལོ་པཎ་གྱི་རྣམ་ཐར་ཕྱོགས་བསྒྲིགས།
པ་གནང་བ་ན། རི་མོར་བྲིས་པའི་སངས་རྒྱས་བརྒྱུད་དང་བྱང་སེམས་བཅུ་དྲུག་ པོའི་
སངས་རྒྱས་བརྒྱད་པོ་སྐུ་མངོན་སུམ་པར་བཞུགས་ཤིང་
། བྱང་སེམས་རྣམས་ལྟར(ལྡེར)
ཚོའི་རྣམ་པར་འདུག་པའི་དབུས་ནས། རྗེ་བཙུན་འཇམ་པའི་དབྱངས་ཀྱི་སྐུ་དེས་
ཕྱག་གཡས་པ་གསེར་གྱི་མདོག་ཅན། རྗེ་ཉིད་ཀྱི་དབུའི་སྟེང་དུ་བཞག་སྟེ། དགྱེས་པ་
དང་བཅས་པའི་ཞལ་འཛུམ་པ་དང་སྤྱན་རས་ཀྱིས་ཆེད་དུ་གཟིགས་པ་སྩལ(བསྩལ)
བའི་མོད་ལ། རྗེ་བཙུན་འཇམ་པའི་དབྱངས་ཀྱི་སྐུ་གསུང་ཐུགས་དང་། རང་གི་སྐུ་
གསུང་ཐུགས་ཀྱི་དབྱེར་མེད་པའི་བདེ་བ་ཆེན་པོར་རོ་གཅིག་པའི་མཚན་ཉིད་ཅན་གྱི་
ལྷན་ཅིག་སྐྱེས་པའི་ཡེ་ཤེས་དཔེར་བྱ་བ་ལས་འདས་པ་ཞིག་འཁྲུངས། དེའི་སང་ད་ནི་
རྩོམ་པ་བྱས་ཆོག་པར་འདུག །མདང་འདི་ལྟ་བུའི་མཚན་མ་བཟང་པོ་རྙེད་པས་ཡི་
གེར་བྲིས་ཤིག་ཅེས་བཀའ་གནང་སྟེ། མངོན་བརྗོད་ལས་འབྱུང་བའི་བདེ་མཆོག་ངག་
གི་དབང་ཕྱུག་གི་སྒྲུབ་ཐབས་པཎ་ཆེན་རིན་པོ་ཆེའི་མན་ངག་གིས་བཅིངས་པ་ཡེ་
ཤེས་རིན་པོ་ཆེའི་ཤིང་རྟ་ཞེས་བྱ་བ་དང་
། དེའི་རྗེས་སུ་རྡོ་རྗེ་འཇིགས་མཛད་ཆེན་
པོའི་སྒྲུབ་ཐབས། ཡེ་ཤེས་རིན་པོ་ཆེའི་གོ་ཆ་ཞེས་བྱ་བ་གཉིས་གནང་སྟེ། དེ་ཡང་
མཆོད་བརྗོད་ཚར་ནས་ཞག་གཉིས་འབྱུང་བ་ཡང་། རྩོམ་པ་པོ་མཆོག་ལྷས་བྱིན་གྱིས་
བརླབས་པའི་ངེས་པ་མ་རྙེད་པར་རང་དགར་མི་མཛད་པ་ཡིན་པར་འཁུམས་ཤིང༌
།
རྒྱུ་མཚན་དེས་ན་སྒྲུབ་ཐབས་འདི་གཉིས་ཀྱང་རྨད་དུ་བྱུང་བའི་ངོ་མཚར་དང་བྱིན་
རླབས་ཅན་ཡིན་ནོ། །
དེ་ནས་བྱམས་པ་གླིང་དུ་ཕེབས། དེ་ལོ་ནས་བྱམས་པ་གླིང་གི་དབྱར་ཆོས་
གཙུགས(བཙུགས)ཏེ། ན་ལེནྡྲ་ནས་གཟིམས་ཁང་འོག་མ་བའི་གྲྭ་ཚང་རྗེ་ཉིད་ཀྱི་བླ་
མའི་གྲ(གྲྭ)ཚང་ཡིན་པའི་ཞབས་ཏོག་ལ་དགོངས་ཏེ། སློབ་དཔོན་ཤེར་དབང་པ་
318



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དཔོན་སློབ་བརྒྱ་ལྷག་དང་། གཞི་བའི་མཚན་ཉིད་ཀྱི་གཞུང་ཆེ་བ་ལ་སློབ་གཉེར་བྱེད་
མི་གང་བྱུང་ནས། སྔགས་འདུལ་གྱི་གཞུང་བསྐྱུར་ཕེར་བ་ཡན་ལ་ཚུལ་གཏོང་བ། བྱེས་
པའི་གྲ(གྲྭ)ཚང་སློབ་དཔོན་དེས་རྗེ་བྱམས་པ་གླིང་པའི་གསུང་རབ་གང་རུང་རེ་འཆད་
པ་དང་། ཆོས་སྤྱོད་ཀྱི་ཐོག་མར་རྗེ་དེའི་བསྟོད་པ་ཐེན(འཐེན)པ་སོགས་ཀྱི་བཅའ་བ་
གནང་། གཞི་བྱེས་ཀྱི་དགེ་འདུན་ཉིས་བརྒྱ་སྐོར་ལ་མདོ་སྡེ་ཏིང་ངེ་འཛིན་གྱི་རྒྱལ་པོ་
འཇམ་དཔལ་གྲགས་པའི་འགྲེལ་པ་དང་སྦྱར་བ་དང༌
། ཆོས་མཇུག་ལ་བྱམས་སྨོན་
ཊཱིཀ་ཆེན་གྱི་ལུང་སྩལ(བསྩལ)། དེ་དུས་དབྱར་ཆོས་ལ་དགེ་བཤེས་སྟོང་ཕྲག ་རེ་
འཚོགས་པ་ཅིག(ཞིག)བྱེད་པ་ཡིན་གསུང་བསྩལ་འདུག་སྟེ། བཀའ་བཞིན་ལོ་ཤས་
གཅིག་ལ་སྟོང་ཕྲག་ལྷག་པ་འདུ་བ་བྱུང་སྣང་ལ། གཞན་ཡང་དགོངས་པ་མངོན་དུ་
མཛད་ཕྱིན། བཞེད་པ་བཞིན་མ་ཐོགས་པར་འགྲུབ་པ་ནི་ཀུན་ལ་ཐུན་མོང་བ་ཡིན་ལ། །
བཀའ་ལས་ཀྱང་། བསྟན་པ་དང་སེམས་ཅན་ལ་ཕན་པའི་ཆེད་དུ་དགེ་བའི་ལས་ཀྱི་
རྣམ་པ་ཅི་བགྱིད་ཀྱང་
། འདུན་པ་བཏང་ན་མི་གྲུབ(འགྲུབ)པ་མི་འོང་ཞེས་སྩོལ་བ་
ཡིན་ནོ། །
སྨོ
སྨོན་ལམ་ཆེན་མོའི་སྐབས་སུ་ཚེས་བཅུ་ལྔའི་གསོ་སྦྱོང་གི་དུས་དགེ་སློང་
རྣམ(སྣམ)སྦྱར་བཞེས་པ་ཉིས་བརྒྱ་ཙམ་བྱུང་བས། རྗེ་འདིའི་བཀའ་ལས། རྗེ་རིན་པོ་
ཆེ་བློ་བཟང་གྲགས་པས་ལྷ་སར་སྨོན་ལམ་ཆེན་པོ་གནང་དུས་ཀྱི་སྣམ་སྦྱར་གྱོན་པའི་
གྲངས་ལ་མི་སླེབ་པ་འདུག་སྟེ། དེང་སངས(སང་)སྐོར་གཅིག་ཏུ་འཛོམས་པ་ལ་མང་
ཤོས་ཐུབ་པ་འདྲ་གསུང་
། དེའི་སྣང་ཚུལ་རྗེ་འགོས་ཀྱིས་གསན་ནས། ཚུལ་དེ་ལྟ་བུའི་
སྒོ་ནས་བསྟན་པ་ལ་ཕྱག་རིས་མཛད་པ་ཡང་ངོ་མཚར་གསུང་བའི་བཀའ་ཤོག་ཕེབས།
ཞག་བདུན་དུ་སྨོན་ལམ་ཆེན་མོའི་འདུ་བ་དང་། མཆོད་པའི་བཀོད་པ་སོགས་ཀྱང་ལོ་
319



ལོ་པཎ་གྱི་རྣམ་ཐར་ཕྱོགས་བསྒྲིགས།
སྔ་མ་ལས་ཆེར་འཕགས་པ་གནང་། སྐབས་དེར་ཆོས་རྗེ་ནམ་པའི་ཞལ་སྔ་ནས་
མཆོད་རྟེན་གཟིགས་པ་ལ་ཕེབས་དགོས་པའི་ཞུ་བ་བཏང་ཕེབས་པར་ཞལ་གྱིས་མཚེས་
(འཆེས)། ཞལ་སློབ་རྣམས་ཀྱིས་ད་ལན་ཐེགས་པ་མི་ལེགས་པའི་ཤོལ་འདེབས་སྒོ་དུ་
མ་ནས་ཕུལ་འདུག་ནའང་ངེས་པར་འགྲོ་བ་ཡིན་གསུངས་ནས་ཕེབས། རྗེ་དེ་སྔར་
ནས་ཡར་ཀླུངས་སུ་འཆི་ས་མི་འོང་ཞེས་ཡང་ཡང་གསུང་བ་ཡིན་ཟེར་བ་བཞིན།
ཡར་ཕེབས་ལམ་ནས་ཅུང་ཞིག་བསྙེལ་བ་སྨོན་ལམ་གྲོལ་འཚམས(མཚམས)བྱམས་པ་
གླིང་དུ་ཕེབས། དེ་ནས་མི་འགྱང་བར་ཞི་བར་དགོངས་པའི་ཚུལ་སྟོན་ཁར། རྗེ་ཉིད་
ཀྱིས་ཐུགས་དམ་གསལ་འདེབས། གདུང་ཞུས། དགོངས་རྫོགས་སོགས་འཁོས་སུ་
ཕེབས་པ་སྩལ(བསྩལ)བས། རྗེ་ནམ་པའི་ཞབས་ཕྱིའི་མཁན་ཆེན་ནམ་རྒྱམ་པ་དང་
།
བླ་མ་ཐར་གླིང་པ་སོགས་ཀྱང་
། འདི་བཞིན་གནང་ཕྱིན་ཁོང་སྟེགས་ནས་ཕེབས་པ་
བདེན་པ་འདུག །ས་གཞན་གང་དུ་ཞི་བར་གཤེགས་ཀྱང་འདི་བས་ལྷག་པ་འོང་བ་
མེད་པས་དགོངས་པས་ཀྱང་ལེགས་པར་ཆོད་འདུག་ཟེར་ཞིང་རངས་པར་བྱེད་ལ། དེ་
དུས་རྗེ་འགོས་གྱི་བཀའ་ཤོག་ཏུའང་སྤྱིར་ཚུལ་དེ་མ་ལེགས་ནའང་
། ཡུལ་ཁམས་
འཁྲུག་པ་མེད་པས་ཡུལ་བདེ། མཆོད་རྟེན་ཆེན་མོའི་འདབས་སུ་ཕེབས་པས་གནས་
བཟང་། ཉིད་ལྟ་བུས་ཐུགས་དམ་བསྐུལ་བས་གྲོགས་བཟང་བའི་རྟེན་འབྲེལ་གྱི་སྒོ་
ལས་ཞིང་གཞན་དུ་དགོངས་འདུག་པའང་
། དེ་ལས་མ་འདས་ཕྱིན་རྐྱེན་འབྱོར་ཤོས་
སུ་བྱུང་འདུག་གསུང་བ་ཕེབས། རྗེ་ཉིད་ཀྱི་བཀའ་ལས་ཀྱང་། ཆོས་རྗེ་དེ་ངེད་རང་
ལ་ཐུགས་དཀར་བ་ཟོལ་མེད་པ། དེས་ངེད་རང་ལ་སྙགས་པ་ལྟ་བུར་འདུག །བཀའ་
དྲིན་ཤིན་ཏུ་ཆེ་ཡང་ཞབས་ཏོག་ཆེར་མ་འགྲུབ་པ་ལ། དུས་མཐའི་ཞབས་ཏོག་གཡོ་
མེད་ཕུལ་ཆོག་པ་བྱུང་བས་ཡིད་ཤིན་ཏུ་ཚིམ་གསུང་ཞིང་
། རྗེས་སུ་གདུང་ཚ་སོགས་
320



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱང་ཕྱག་ལ་དར་ནས་གནང་སྟེ་མཆོད་རྟེན་ཆེན་མོར་བཞུགས་སུ་གསོལ། རྗེ་དེ་
དང་༑ དང་པོ་ནས་ཐུགས་དག་རེས་གཞན་དང་མི་འདྲ་ཞིང་
། ཐུགས་མཐོང་ཀྱང་
(ཡང་)མཆོག་ཏུ་ཆེ་བས། རྗེ་ནམ་པའི་ཞལ་ལས། ངེད་ཚོའི་དགེ་བཤེས་འདི་འདྲ་སྡུག་
སྒུར་འབའ་ཞིག་བྱས་པ་ལས་བྱུང་བ་དེ་ཡིན། ཡུམ་ལས་བལྟམས་འཕྲལ་ནས་བསམས་
པ་ཙམ་ལ་རག་ལས་པའི་མ་ཚང་བ་མེད་པའི་འབྱོར་བ་རྒྱ་མཚོའི་དབུས་སུ་སྐུ་ཡོན་
ཏན་ཐམས་ཅད་དཀའ་བ་མེད་པར་ལྷུན་གྱིས་གྲུབ་སྟེ་བསྟན་པ་རབ་འབྱམ་
གྱིས(འབྱམས་ཀྱིས)བདག་པོར་གྱུར་ཅིང་། ཁྱད་པར་སྙིང་པོའི་བསྟན་པ་ལ་ཟླ་མེད་
པའི་མཁས་པ་དང་གྲུབ་པའི་དབང་ཕྱུག་ཆེན་པོར་གྱུར་པ་རྗེ་ལོ་ཙ་བ་ཆེན་པོ་འདི་
ཉིད་ཡིན་གསུང་ཞིང་བསྔགས་པ་མཛད་པ་དང༌
། རྗེ་དེའི་དྲུང་དུ་དགས(དྭགས)པོ་
དགེ་བཤེས་ཟླ་བ་རྒྱལ་མཚན་བྱ་བས་དགོངས་ཅིག(གཅིག)ཞུས་པ་ན། ངེད་ཚོའི་ཆོས་
བཤད་འདི་འདྲ་མིང་ཙམ་ཡིན་མོད། དགོངས་ཅིག(གཅིག)དཔྱིས་ཕྱིན་པར་གསུང་
བ་ལ་ད་ལྟ་རྗེ་འདི་ཉིད་ལས་ལྷག་པ་སུ་ཡང་མེད་པས་ཞབས་དྲུང་དེར་བསྙེན་པ་
འཐད་གསུང་བ་སོགས་ཐམས་ཅད་དུ་དམ་པ་འདི་ཁོ་ན་ལ་བསྔགས་པ་མཛད་པ་
ཡིན་ནོ། །དེའི་རྗེས་སུ་དཔལ་དགེ་བའི་དབང་པོས་བསྐུལ་ཏེ། རྡོ་རྗེ་ཕག་མོ་ཞལ་གཉིས་
མའི་སྦྱིན་སྲེག་པཎ་ཆེན་ལུགས་ཀྱི་རྩོམ་པ་གནང་
།
དེ་ནས་ལོ་དེའི་ཟླ་བ་དགུ་པའི་དཀར་པོའི་ཚེས་བཅུ་གཅིག་ལ་བསམ་གཏན་
གླིང་གི་གནས་སུ་ཞག་གསུམ་བཞུགས་དུས་མནལ་ལམ་དུ། རྗེ་པཎ་ཆེན་དེ་ཉིད་པཎྜི་
ཏའི་ཆ་བྱས་ལ་ན་བཟའ་རྣམས་བཟང་གོས་ལུ་ཧཾ་འབའ་ཞིག་ལས་བསྒྲུབས་པ་བཞེས་
ཤིང་༑ ཕྱག་གཡས་ཆོས་འཆད་པ་དང༌། གཡོན་པས་མཚན་བརྗོད་ཀྱི་རྒྱུ་དཔེ་ཅིག
(ཞིག)བསྣམས་ནས། འདི་ཁྱོད་ལ་སྟེར་བ་ཡིན། འདིའི་ཚིག་དོན་ཕལ་ཆེ་བ་གོ་ཞིང་
321



ལོ་པཎ་གྱི་རྣམ་ཐར་ཕྱོགས་བསྒྲིགས།
ཉམས་སུ་ལོན་འདུག་ནའང་། བློ་ཀ་གཅིག་ཅུང་ཟད་མ་གོ་བར་འདུག་པས། ད་དུང་
ང་དང་ལན་ཅིག་ཕྲད་དགོས་པར་འདུག་ཅེས་སཾ་སྐྲ་ཏའི་སྐད་དུ་གསུང་བ་ལ། དམ་པ་
འདིས། ལན་ཅིག་མ་ཟད། སྐྱེ་བ་ཐམས་ཅད་དུ་རྗེས་སུ་གཟུང་བར་གསོལ་བ་འདེབས་
པ་ལགས་མོད་ཅེས། ཞབས་ཀྱི་པདྨ་ལ་ཕྱག་གིས་འཇུས་ཤིང་སྤྱན་ཆབ་མང་པོ་བསིལ་
བའི་མོད་ལ་མནལ་སད་བྱུང་གསུང་།
དེ་ནས་བཀྲ་ཤིས་རྣམ་རྒྱལ་གྱི་དགེ་གནས་སུ་དགུན་མཚམས་གནང་བའི་
གཉིས་མཆོད་རྟེན་ཆེན་མོའི་དུས། དཔལ་བཞི་འཛོམ་རིན་ཆེན་དོན་ཡོད་པས་རྗེ་ཉིད་
ཀྱི་དངུལ་སྐུ་ཧེ་རུ་ཀའི་ཆས་བཞུགས་ཅན་རྐང་གང་པ་ཅིག(ཞིག)བཞེངས་ཏེ་རབ་
གནས་ཞུས། ཚོགས་ཀྱི་འཁོར་ལོ་དང་འབུལ་བའང་རྒྱ་ཆེན་པོ་མཛད་པའི་ཚེ་ན་ནུབ་
ཅིག་མནལ་ལམ་དུ། རྗེ་པཎ་ཆེན་ཉིད་རྣལ་འབྱོར་པའི་ཆ་བྱད་དུ་མཛད་དེ། ཕྱག་ན་
རྗེ་པཎ་ཆེན་ཉིད་ཀྱི་ཐུགས་དཔལ་བེའུ་ཡིན་ཟེར་བའི་རིན་པོ་ཆེའི་རང་བཞིན་ཅན་གྱི་
ཁ་དོག་སྔོན་པོ། དབྱིབས་གླེགས་བམ་ཆུང་ངུའི་རྣམ་པ་ལྟ་བུ་ཅིག(ཞིག)བསྣམས་ནས།
བོད་ན་སློབ་མ་མང་པོ་ཡོད་ནའང་ཁྱོད་ཉིད་གཙོ་བོར་གྱུར་པ་ཡིན་པས་ཐུགས་དཔལ་
བེའུ་འདི་ཡི་དམ་དུ་ཟུང་ཞིག(ཟུངས་ཤིག)ཅེས་པའི་བཀའ་སྩལ་ཞིང་(བསྩལ་ཅིང་)།
ཕྱག་ཏུ་གནང་བྱུང་བའི་མོད་ལ། རྗེ་ཉིད་ཐུགས་བདེ་བ་ཆེན་པོར་རོ་གཅིག་ཏུ་གྱུར་
པའི་ངང་ལས། རྗེ་པཎ་ཆེན་དེ་སྐུ་ལུས་གསེར་ལྟར་འབར་བའི་ཁ་དོག་ཅན་དུ་གྱུར་ཏེ།
རབ་བྱུང་གི་ཆ་བྱད་དུ་མཛད་ནས་འཇའ་འོད་དང་འདྲེས་པའི་ནམ་མཁའི་དབྱིངས་
སུ་ཡུད་ཀྱིས་གཤེགས་པའི་ཞལ་ནས། ལོ་ཕྱི་མའི་ནང་དུ་གཏམ་རྣ་བར་སྙན་པ་དག་
གིས་དབུགས་དབྱུང་བ་ཐོབ་པར་འགྱུར་རོ་ཞེས་གསུང་བ་ཅིག(ཞིག)རྨིས་ཏེ། བཀོད་
པ་དེ་ལྟ་བུ་རི་མོར་བྲིས་ན་ཡང་ཤིན་ཏུ་ལེགས་པ་ཅིག(ཞིག)འོང་བ་འདུག་གསུང་
།
322



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཚན་ལྟས་དེ་དང་འཐུན(མཐུན)པར་ལོ་དེའི་ཕྱི་མ་ལ་རྗེ་པཎ་ཆེན་གྱི་སྐུའི་སྐྱེ་བ་
བལ་པོར་འཁྲུངས་ཏེ་མནལ་སད་པ་ལྟ་བུ་སྐྱེ་བ་སྔ་མ་ཇི་ལྟ་བའི་གསུང་ཆོས་སྩོལ་བ་
སོགས་འདུག་ཅེས་པའི་གཏམ་གསན་མ་ཐག་པ་ནས་བདེན་རྫུན་རྟོག་པའི་སླད་དུ་ལ་
སྟོད་བྱང་དུ་བདག་པོ་ནམ་མཁའ་རྡོ་རྗེ་བ་ལ་བཀའ་སྩལ(བསྩལ)ཏེ། ངེས་པར་འདི་
བདེན་པ་ལྟ་ན་མི་རྐང་བཙུགས་གཏོང་བས་ལེགས་པར་རྟགས(བརྟགས)པའི་ལན་
གནང་དགོས་པའི་ཞུ་བ་གནང་ནའང་
། ལན་ཅུང་ཞིག་འགྱངས་པས་བལ་པོར་མི་
གཏོང་བའང་ཕག་ལོ་ཟླ་བ་གཉིས་པའི་བར་དུ་འགྱངས་པའི་རྒོངས་ཤིག་མནལ་ལམ་
དུ་ཆོས་རྗེ་བསམ་རིན་པ་ཡིན་ཟེར་བའི་རབ་བྱུང་ཅིག(ཞིག)བྱོན་ནས། པཎ་ཆེན་རིན་
པོ་ཆེའི་སྐུ་སྐྱེ་བལ་པོར་བྱོན་པ་ལ་ད་དུང་མི་གཅིག་ཙམ་ཡང་མི་གཏོང་བ། ཁྱེད་དཔོན་
སློབ་སྟངས་ཞན་ཞེས་བསྐུལ་བ་ལ། ཆེད་མེད་ག་ན་ཡིན། འདི་ལྟ་བུ་ཅིག(ཞིག)ལས་
སྟབས་མ་རྙེད་པ་ཡིན་ཞེས་སྩལ་བས(བསྩལ་པས)། ག་ན་འོང་། འདི་ལྟ་བུའི་རྩོལ་བ་
ཆུང་བ། ད་དུང་གནས་འདི་ལ་རྩོལ་བ་འཐད་མོད་ཅེས་ཡང་ཡང་བསྐུལ་བ་ཅིག(ཞིག)
བྱུང་གསུངས་ནས། དེའི་སང་ཉིན་རང་མི་རྫོང་བར་ཆས་པའི་ཞུ་ཡིག་སོགས་ཀྱང་
ཚར་འཚམས(མཚམས)ལས་སྟོད་བྱང་ནས་མི་ངེས་པ་ཅན་སླེབ་བྱུང་སྟེ། འདི་བདེན་
ངེས་པར་འདུག་ཅེས་པ་བྱུང་བས། ད་ནི་ནམ་ཟླས་བལ་པོ་མཐིལ་དུ་མི་བཏོལ(བརྟོལ)།
དུས་དགུན་སྟོད་བརྫངས་པ་འཐད་ཅེས་ཕག་ལོའི་སྟོན་ཟླ་བརྒྱད་པའི་ཚེས་ཉི་ཤུ་
གསུམ་ལ་ཡངས་པ་བདེ་ཆེན་པ་གཉིས་བརྫངས།
དེ་ནས་བྱི་བ་ལོ་ཤར་བའི་ཚེ་རྒོངས་ཤིག་མནལ་ལམ་དུ། ཇོ་བོ་རྗེ་དང་མི་ཏྲ་ཛོ་
ཀི་གཉིས་ཀྱི་སྐུ་སྐྱེ་འབྱོན་པ་ཡོད་པ་ཡིན་ཞེས་ཟེར་ཞིང་
། ཁང་པ་བཟང་པོ་ཞིག་ཏུ་སྟན་
བཀོད་བཟང་པོ་བཤོམ་པ་གནང་བ་ན་རབ་བྱུང་གི་རྣམ་པ་ཅན་དུ་བྱོན་ནས་སྟན་དེ་
323



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་དེ་ལ་བཞུགས་འདུག་པའི་གཡོན་ན་རྗེ་ཉིད་ཀྱི་བཞུགས་སྟན་ཡང་བཤམས་ཏེ།
དེ་ལ་བཞུགས་ནས་ལོ་ཙ་གནང་བའི་དགོངས་པ་དང་
། ཇོ་བོ་རྗེ་ལ་མི་གུས་པ་བོད་ན་
སུ་ཡང་མེད་པ་དང་
། དེའི་སྟེངས་ན་མི་ཏྲ་ཛོ་ཀི་དང་བཅས་པས་པཎ་གྲུབ་འདི་ལྟ་བུ་
ཕེབས་པ་བོད་རྣམས་སྐལ་བ་མཆོག་ཏུ་བཟང་། འདི་གཉིས་ལ་བརྟེན་ནས་ཁོ་བོས་
ཀྱང་བོད་དུ་བསྟན་པ་ལ་ཕན་པ་རྒྱ་ཆེན་ནུས་པ་འདུག་སྙམ་དུ་དགྱེས་པ་དང་བཅས་
པ་ཅིག(ཞིག)བྱུང་
། འདི་ལྟ་ན་པཎ་ཆེན་རིན་པོ་ཆེའི་སྐུ་སྐྱེ་དེ་སྤྱན་འདྲོངས་ཤིང་ཕོ་
ཉ་བ་གཉིས་ཀྱང་ལ་གོར་འཁོར་བ་ཡིན་ནམ་གསུང་
།
དེ་ནས་ལོ་དེའི་དབྱར་གྱི་དུས་ཕོ་ཉ་བ་གཉིས་འཁོར་བ་ལ་ཡིད་ཆེས་པའི་
གསལ་ཆ་བྱུང་བས། སླར་ཡང་གླང་ལོའི་སྟོན་ཡངས་བདེ་བ་གཉིས་ལ་གསེར་དང་ན་
བཟའ་ལ་སོགས་པའི་འབུལ་བ་བཟང་པོ་དང་བཅས་ཏེ་བལ་པོར་བརྫངས་པའི་ཞུ་
ལན་ངེས་པ་ཅན། པཎ་ཆེན་ཉིད་ཀྱི་ཕྱག་སྤྱད་མི་གཡོ་བའི་ཕྱག་མཚན་རལ་གྲི་དང་
ཞགས་པ། རས་ཀྱི་སྐུ་ཆོས་དང་བཅས་པ་དང་གནང་འདུག་གོ། །
བྱ་ལོ་དེའི་དགུན་བྱ་བ་ཁྲི་དཔོན་བཀྲ་ཤིས་དར་རྒྱས་པ་ཕྱག་འབུལ་དང་གསུང་
ཆོས་ཞུ་བ་ལ་བཀྲ་ཤིས་རྣམ་རྒྱལ་དུ་བྱོན། གསེར་དངུལ་ཞོ་བརྒྱ་ལ་སོགས་པའི་འབུལ་
བ་བཟང་པོ་མཛད། རྣལ་འབྱོར་ཡན་ལག་དྲུག་སྙིང་པོར་དྲིལ་བ་ཅིག(ཞིག)དང་
།
བཅུ་གསུམ་གྱི་བདག་ཉིད་ཅན་གྱི་དཀྱིལ་འཁོར་ཆེན་པོར་བཅུག་སྟེ་དབང་བསྐུར་
བ་སྩལ་ཞིང(བསྩལ་ཅིང)། དེའི་རྗེས་སུ་ནང་སོ་རྡོ་རྗེ་བདེ་མ་ཡུམ་སྲས་ཀྱིས་གཙོས་
པ་མང་པོ་ལའང་གནང་
། དུས་དེར་ནང་སོ་བཀྲ་ཤིས་དར་རྒྱས་པའི་གསུང་གིས་དཔོན་
སློབ་རྣམས་ཀྱི་བཞུགས་གནས་ནང་པའི་གཞིས་ཁ་ནང་གི་གཟིམ་ཆུང་ཆུང་ངུ་
ཅིག(ཞིག)ན་བཞུགས་ཡོད་བསམ་གུ་དོག་སྣང་འཆར་བ་ཅིག(ཞིག)ཡོད་པ་ཡིན་
324



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ནའང་། ཞབས་དྲུང་ན་ཡོད་པའི་སྐྱིད་སྣང་འཆར་བར་མ་ཟད། བཞུགས་གནས་འདི་
རང་ཡང་དགོན་པ་ལས་འགོལ་ཞིང་སྐྱིད་པར་འདུག་ཞུ་བ་ལ། བཀའ་ལས། མི་བྱ་བྲལ་
བ་ཡིན་པ་ལ་གུ་དོག་པོ་འོང་བའི་གནས་སུ་ག་ན་སྡོད། གཙོ་བོར་བསམ་གཏན་གྱི་ཚེར་
མ་མི་འགྱུར་བའི་གནས་ལུས་ལོངས་སྤྱོད་རྐྱེན་དུ་འབྱོར་ཞིང་
། སྦྱིན་བདག་གི་དངོས་
པོའི་སྟེངས་ནས་རང་གང་འདོད་པའི་དགེ་རྩ་བྱས་ཆོག་པ་དང་
། དེས་ཁོང་རྣམས་
ལའང་ཕན་པའི་སྒོར་འགྱུར་བ་འདུག་པས་བསྡད་པ་ཡིན་མོད། ཁྱེད་ཀྱི་ཐུགས་ལ་ངས་
ནང་པའི་ནང་དུ་ལྟོ་ཆགས་བྱས་སྡད(བསྡད)དགོངས་པ་ཨེ་ཡིན། ལྟོ་ཁ་འདྲ་བྱ་རོག་
གིས་ཀྱང་ཕྱིད་པ་ལ། ལྟོ་ལ་ཆགས་པའི་བཙུན་པ་ཅིག(ཞིག)མ་ཡིན་གསུང་
། དེའི་
དགུན་ནང་སོ་དྲུང་དཔོན་གཡོག་དང་། ནང་སོ་བཞི་འཛོམ་རིན་ཆེན་དོན་ཡོད་པ་
སྦྱོར་དྲུག་གི་ཁྲིད་སྩལ(བསྩལ)ཏེ། སོ་སོ་ནས་ཁྲིད་སྟོན་གྱི་ཚོགས་འཁོར་
འབུལ་བ་དང་བཅས་པའང་མཛད།
དེ་ནས་ཁྱི་ལོ་ཟླ་བ་གཉིས་པའི་ནང་དུ་ནང་སོ་རྣམ་པ་དང་དཀོན་གཉེར་བ་ཉི་
ཤུ་རྩ་གྲངས། ཞབས་འབྲིང་བ་རྣམས་དང་བཅས་པ་ལ་ཞི་ཁྲོའི་བཀའ་གནང་། དེ་ལོ་
ནས་ཞི་ཁྲོའི་སྒྲུབ་མཆོད། ཡིག་བརྒྱ་འབུམ་གཏེར(ཐེར)དང་བཅས་པའང་བཀའ་
བཞིན་བསྒྲུབས། དེའི་རྗེས་སུ་དབང་གི་དམིགས་པ་ཁྲིད་རིམ་དུ་བཀོལ་ནས་ཀྱང་
སྩལ(བསྩལ)།
ལོ་དེའི་ཟླ་བ་གསུམ་པའི་ནང་དུ་ལྷུན་གྲུབ་གླིང་དུ་ཕེབས་ཉིན། གསོལ་བ་ཅུང་
ཟད་མ་འཕྲོད་པའི་རྐྱེན་གྱིས་སྐུ་ཁམས་ཤིན་དུ(ཏུ)བསྙེལ་བ་ཅིག(ཞིག)བྱུང་བ། དེ་མ་
ཐག་འཁྲུལ་འཁོར་དང་རླུང་སྦྱོར་སོགས་ཀྱི་གེགས་སེལ་གནང་བས་བསྙེལ་ཟུག་རགས་
པ་རྣམས་ཆད་ཀྱང་རྒྱུན་དུམ་ཅིགངཞིག)འོང་བའི་རྣམ་པ་བྱུང་བས། རིན་པོ་ཆེའི་རིལ་
325



ལོ་པཎ་གྱི་རྣམ་ཐར་ཕྱོགས་བསྒྲིགས།
བུ་གསུམ་བཞེས་པ་གནང་ནས་གཟིམས་ཅུང་ཟད་སོང་བའི་མནལ་ལམ་དུ། འཕགས་
པའི་གནས་བརྟན་བ་ཀུ་ལ་ཡིན་ཟེར་བའི་དགེ་སྦྱོང་གི་ཆ་བྱད་ཅན་སྣམ་སྦྱར་གྱོན་པ
ཅིག(ཞིག)བྱོན་ནས། ཨ་རུ་ར་རློན་པ་ལོ་མ་དང་བཅས་པ་ཅིག(ཞིག)ཕུལ་བྱུང་བས་
བཞེས་པ་གནང་བས་དེ་འཕྲལ་ནས་སྐུ་ཁྲུས་ཤིན་དུ(ཏུ)དག་པ་བྱུང་
། ཚོགས་སྡེ་གསུམ་
གྱིས་མཚན་བརྗོད་འབུམ་གཏེར(ཐེར)གསུམ། བྱམས་པ་གླིང་དུ་བཀའ་འགྱུར་ཚར་
གསུམ་འབུམ་བརྒྱ་དང་བཅས་པའི་སྐུ་རིམ་གནང་བས་སྐུ་ཁམས་ལེགས་པར་དངས་
(དྭངས)ཏེ་བྱམས་པ་གླིང་དུ་ཕེབས། དབྱར་ཆོས་ཀྱི་དགེ་འདུན་སྔར་གྱི་སྟེངས་སུ་དེ་ལོ་
ནས་སློབ་དཔོན་བསྟན་གསལ་བའི་གྲ(གྲྭ)ཚང་
། རྩེས་ཐང་ནས་བླ་ཡེ་ལྟག་པ་སོགས་
དགེ་འདུན་བརྒྱད་བརྒྱར་ཉེ་བ་ལ་བསླབ་པ་ཀུན་ལས་བཏུས། བྱམས་པ་གླིང་པ་བདུན་
བཅུ་སྐོར་ལ་སྔགས་འདུལ་གྱི་བཤད་པ། དོན་གཉེར་བ་འགའ་ཤས་ལ་སྦྱོར་དྲུག་གི་
ཁྲིད་སོགས་ཡོལ་བས་བར་དུ་བཅད་དེ་གནང་། དུས་དེར་སྐུ་གྲིབ་ལ་བརྟེན་པའི་
མགུར་ཆ་མ་ཅིག(ཞིག)བྱུང་བའི་གཟེག་ཆས་སྐུ་གསེར་འཕེལ་བའི་ཐུགས་ཉམས་ལ།
ཚོགས་ པ་མང་པོའི་དབུས་ནས་ནམ་མཁའ་ལ་ཇེ་མཐོར་འཕགས་ཏེ་སྐུ་སྟོད་ནམ་
མཁའ་དང་མཉམ་པར་འདྲེས་པ་སྙམ་བྱུང་བ་ན། ཚོགས་པ་དེ་རྣམས་ཀྱི་དབུས་ནས་
སྨྲེ་སྔགས་ཀྱི་སྐད་རིང་པོ་འབོད་ཅིང་འདུག་པ་ལ་སྙིང་རྗེ་བཅོས་མ་མ་ཡིན་པ་
འཁྲུངས་ཏེ། འབེབས་ལ་སོགས་པའི་སྦྱོར་བ་གནང་བས་ཇེ་ཞིག་ན་ཐད་དུ་ཕེབས།
དེའི་སང་འཚོ་བྱེད་རྣམས་ལ། ངེད་ལ་མན་ངག་སྦྱིན་རྒྱུ་ཡོད་གསུང་། དེ་ཅི་ལགས་
ཞུས་པས། མདང་གི་བྱུང་བ་རྣམས་སྩལ(བསྩལ)ནས། རླུང་སྦྱོར་བྱེད་པའི་མི་ལ་རླུང་
ཟོན་མ་བྱས་ན། མི་གཞུང་མལ་བྱེད་བྱེད་མི་བཏུབ་པར་འདུག་གསུང་བ་དང་
། གཞན་
ཡུང་སྔོན་འགྲེལ་པ་ཟླ་ཟེར་ལ་ཞིབ་ཏུ་གཟིགས་པ་སྩལ་བའི་སྨན་སྤྱད(དཔྱད)ཀྱི་གནད་
326



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྣམས་དང་། ཁྱད་པར་རྒྱུད་བཞིའི་ལུགས་ཀྱི་རྩ་ལྟ་བ་འདི། ལག་པ་བྱ་བའི་འཁོར་ལོ་
ཡིན་པ་སོགས་ལས་བརྩམས་པའི་རྣལ་འབྱོར་ཆེན་པོའི་རྒྱུད་དང་འཐུན(མཐུན)པའི་
རྒྱུ་མཚན་ཅན་ཡིན་པ་སོགས་ཀྱི་བཀའ་སྩལ་བས(བསྩལ་པས)། འཚོ་བྱེད་དཀོན་མཆོག་
རིན་ཆེན་པ་ན་རེ། རྗེ་འདི་འཚོ་བྱེད་ཞལ་གྱི(གྱིས)མི་བཞེས་ཀྱང་
། དིང་སང་གི་འཚོ་
བྱེད་རྣམས་ཀྱིས་རྒྱུད་ཀྱི་ངེས་པ་དང་སྦྱར་ནས་ཤེས་པར་བྱར་ཡོད་པ་རྣ་བས་ཀྱང་
ཚོར་མ་མྱོང་བས། རྗེ་འདི་ལྷག་པར་འཚོ་བྱེད་ལ་མཁས་པར་འདུག་ཅེས་བསྔགས་པ་
འབུལ།
དེ་ནས་སྨོན་ལམ་ཆེན་མོའི་དུས་ལ་བབ་པ་ན། སྦྱིན་བདག་གིས་སྨོན་ལམ་གྱི་
དང་དོས་འདི་ཙམ་བྱས་ནས་ངེད་རང་གིས་མཚམས་བྱས་ན་བརྗེན་པོ་ཅིག(ཞིག)
ལས་མི་ཡོང་བ་འདུག་གསུངས་ནས་སྐུ་མཚམས་བཀྲོལ་ཏེ་སྨོན་ལམ་གྱི་གྲལ་དབུ་དང་
གསུང་ཆོས་ཀྱི་རྒྱུན་སོགས་གནང་།
ལོ་དེའི་ཟླ་བ་བདུན་པའི་ཚེས་གཉིས་ཀྱི་ཉིན་རྗེ་ཐམས་ཅད་མཁྱེན་པ་བྱམས་པ་
གླིང་པའི་སྐུ་འདྲ་རིན་པོ་ཆེ་སྐུ་དངོས་ལས་ཆེར་འཕགས་པ་སྙམ་བྱེད་པ་གསེར་སྐུར་
བཞེངས་པའི་རབ་གནས་གནང་བའི་རྒོངས་དུ(སུ)མནལ་ལམ་དུ། རྗེ་པཎ་ཆེན་གྱི་
ཞལ་སྔ་ནས་དང་ལྷན་པར་གཟིམས་མལ་དེ་ཉིད་ན་བཞུགས་ཏེ་ཞལ་དབུགས་དྲི་ཞིམ་
པོ་ཚོར་བ་དང་
། ཞལ་རས་གཤིབས་ཏེ་བཞུགས་པ་སྙམ་བྱེད་པ་ན། ཞལ་ལས། སངས་
རྒྱས་རྣམས་ཀྱི་སྤྲུལ་པའི་སྐུ་ཚུལ་ཇི་ལྟར་དུ་བྱུང་བ་ཡིན་གསུང་བ་ན། དམ་པ་འདིས།
སེམས་ཅན་རྣམས་ཀྱིས་མོས་པ་དང་
། ཁམས་དང་། དབང་པོ་དང་། བསམ་པ་ཇི་ལྟ་
བ་བཞིན་དུ་འབྱུང་བ་ཡིན་མོད་ཅེས་ཞུས་པས། ཅི་ད་དུང་སྨྱོས་དང་གསུང་བ་ན།
མུཀྟ། ད་དུ། ཨིནྡྲ། ཨཱ་ཤཱ་ཡ། ཡ་ཐ་བྷ་བོ་ཞེས་ཞུས་པས། ཅི་ད་དུང་གྱིས་དང་ཞེས་
327



ལོ་པཎ་གྱི་རྣམ་ཐར་ཕྱོགས་བསྒྲིགས།
གསུང་བ་ལ་སྔར་བཞིན་ཞུས་པས། ཁྱེད་རང་བོད་ཀྱི་ལྕེ་མ་བཟང་བ་རང་ཡིན། གསུང་
བའི་མོད་ལ་མནལ་སད་བྱུང་། མ་སད་ན་བཀའ་ལུང་མང་པོ་ཅིག(ཞིག)གནང་བར་
ཡོད་པ་ལ། གསུང་ཞིང་དེའི་ལོ་རྒྱུས་གནང་ནས། རྟེན་གསུམ་གྱི་རབ་གནས་ལེགས་པ་
འདི་ཚང་ལ་བདག་ལ་ཆོས་རྗེ་པཎ་ཆེན་གྱི་སྐུ་གསུང་ཐུགས་ཀྱི་སྣང་བ་རེ་ངེས་པར་
འོང་བ་འདུག་པས། མདང་དེ་ལྟར་བྱུང་
། སྐུ་འདྲ་འདི་ཡང་བྱིན་རླབས་ཤིན་ཏུ་ཆེ་བ་
ཅིགཞིག)འོང་བ་འདུག་གསུང་ཞིང་རབ་གནས་ཀྱི་ཚེའང་
། བགེགས་གཞོམ་གྱི་དུས་
དང་༑ སྤྱན་འདྲེན། ཤིས་བརྗོད་ཀྱི་དུས་རྣམས་སུ་ཡེ་ཤེས་པའི་བྱིན་ཕེབས་པའི་སྐུ་
ལུས་འཕར་གཡོ་ལ་སོགས་པའི་ཉམས་དུ་མ་གནང་བྱུང་ཞིང་
། བཀའ་ལས་ཀྱང་
། ལྷ་
ལ་བྱིན་ཕེབས་པའི་དུས་འདི་འདྲ་ནམ་ཡོང་ཆ་མི་འདུག་པས། ད་ལན་སྔོན་གྱི་བགེགས་
སྦྱང་བའི་དུས་ནས་བྱིན་ཕེབས་པ་ཅིག(ཞིག)བྱུང༌
། དེས་ན་དེ་ཕྱིན་གྱི་རབ་གནས་
ཐམས་ཅད་མངའ་གསོལ་གྱི་ཚུལ་དུ་ཕུལ་ཆོག་པ་འདུག་གསུང་ཞིང་
། བྱམས་པ་གླིང་
པའི་ཆེ་བགྲེས་རྣམས་ལ་ངེད་ཀྱིས་ཡ་ད་ནས་དགའ་ལྡན་ནས་སྤྱན་དྲངས་ཡོད་དོ་
གསུང་བའང་སྩལ(བལ)འདུག་གོ། །
དེ་ནས་དོལ་མདའ་ལྷུན་གྲུབ་ལྷ་རྩེར་ཕེབས། ཞབས་འབྲིང་བ་འགའ་ཤས་ལ་ལྔ་
ལྡན་གྱི་ཁྲིད་དང༌
། ཁྱད་པར་སྔ་ལོ་ནས་བརྩམས་ཏེ་རྒྱུ་འབྲས་ཀྱི་ཐེག་པ་གཉིས་ཀྱི་
ཆོས་ཡང་དག་པར་བསྡུ་བ་ཟིན་ཐུན་དུ་སྩལ་བའི(བསྩལ་པའི)འཕྲོ་ནན་དུ་སྩལ་
(བསྩལ)། སྐབས་དེར་བདག་ལ་རྔོག་པའི་ཆོས་སྐོར་དཀྱིལ་འཁོར་བདུན་དང་
། སངས་
རྒྱས་ཐོད་པ། འཁོར་ལོ་སྒྱུར་དྲུག །སྐྱེས་མཆོག་མར་པ་ནས་བརྒྱུད་པའི་རྒྱུད་བཤད།
མན་ངག་གི་བཀའ་རྣམས་གནང་བའི་ཚེ། ཀྱེའི་རྡོ་རྗེའི་དཀྱིལ་འཁོར་དབུས་སུ་བྱས
།
གཞན་དཀྱིལ་འཁོར་དྲུག་ཕྱོགས་སུ་ཡོད་པ་ལ། ཐམས་ཅད་ཀྱི་མཐའ་འཇའ་ཚོན་
328



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཛེས་པས་བསྐོར་བ། ཀྱེ་རྡོ་རྗེ་གཉིས་དང་
། གདན་བཞིའི་དཀྱིལ་འཁོར་ཆེས་གསལ་
བ་མངོན་སུམ་དུ་གཟིགས་གསུང་ཞིང་
། དེའི་དུས་སུ་ཀུན་གྱིས་མངོན་སུམ་དུ་གྱུར་
པའི; རྔ་སྒྲ་ཀུན་དུ(ཏུ)དགེ་བ་སྟེ། ཞེས་འཇམ་དཔལ་རྩ་རྒྱུད་ལས་གསུངས་པའི་
མཚན་ཉིད་ཅན་གྱི་སྒྲ་འོད་ལ་སོགས་པའི་ལྟས་ངོ་མཚར་བ་ཡང་བྱུང་ལ། དུས་དེར་
བདག་གི་རྨི་ལམ་དུའང་མཚོ་ཆེན་པོ་ཅིག(ཞིག)འདུག་པ་སྣོད་དུ་བླུག་སྟེ་ལྷག་མེད་
དུ་འཐུང་བ་ཞིག་བྱུང་བ་བྱིན་བརླབས(རླབས)ཀྱི་མཚན་མ་དགེ་བ་ཡིན་པར་སེམས་
སོ༑ །གསུང་ཆོས་དེ་རྣམས་ཀྱི་རྗེས་ཐོག་ཏུ་ཛེ་ཏཱ་རིའི་ཚེ་དཔག་མེད་ལྷ་དགུ་པཎ་ཆེན་
ལུགས་བློས་སླང(བསླང)ལ་བརྟེན་ནས་གནང་བའི་ཚེ་ཡང་རྨི་ལམ་གྱིས་མཚན་མ་ཁྱད་
པར་བ་དག་ཀྱང་བྱུང་ཞིང་
། མི་འགྱུར་རྡོ་རྗེའི་གདན་སྟེངས་སུ། །བསྐལ་བའི་བར་དུ་
བཞུགས་སུ་གསོལ། །ཞེས་སོགས་བྲོ་མོ་ཆེའི་རྟ་ལ་དྲངས་ཏེ་སྲིད་འདིར་ཡུན་དུ་སྡོད་
ཅིག་པར་བཀའ་གནང་།
དེ་ནས་བཀྲ་ཤིས་རྣམ་རྒྱལ་དུ་དགུན་མཚམས་གནང་དུས་མགུལ་དུམ་ཅིག
(ཞིག)བསྙེལ་བ་ལ། བྱང་པ་འཚོ་བྱེད་པས་མེ་ཏོག་གསུམ་པ་ཞུས་དུས། སྨན་འདི་ལ་
ཟུག་ཆེན་པོ་འོང་བས་འོ་བརྒྱལ་པོ་བྱུང་དོགས་ཆེར་ཞུ་མི་ནུས་པ་འདུག་ཞུ་བ་ལ། ང་
ལ་ཟུག་ཆེན་པོ་བྱུང་དུས་དེ་ལ་སེམས་བསྲེས་པས་དགེ་སྦྱོར་གཞན་ལས་འཕེལ་བ་ཅིག
(ཞིག)འོང་བ་ཡིན་གསུང་
། དེའི་རྗེས་སུ་བྱམས་པའི་རྣམ་ཐར་བསྟོད་པ་དད་པའི་
མཆོད་སྦྱིན་དང་། བདེ་མཆོག་གི་ལས་ཐམས་ཅད་པ་གཉིས་ཀྱི་སྦྱིན་བསྲེག་བྱིན་ཟའི་
དགའ་སྟོན་ཐུགས་རྩོམ་གནང་
། དེ་ལོ་ནས་ལོ་རེ་བཞིན་ཞི་བ་ལས་ཐམས་ཅད་པའི་
སྦྱིན་བསྲེག་ཁྲི་ཕྲག་རེ་དང་། རྒྱས་པ་ལས་ཐམས་ཅད་པ་སྟོང་ཕྲག་རེ་རྗེ་ཉིད་ཀྱི་
ཞབས་ཕྱིར་བཅུ་ཤས་དང་བཅས་པས་གནང་ཞིང་
། དེའི་རྗེས་སུ་ཕྱག་ན་རྡོ་རྗེ་དབང་
329



ལོ་པཎ་གྱི་རྣམ་ཐར་ཕྱོགས་བསྒྲིགས།
བསྐུར་བའི་རྩ་བའི་དཀྱིལ་འཁོར་ཆེན་པོའི་ཆོ་ག་ཀུན་ཏུ་བཟང་པོའི་ཞལ་ལུང་གི་
རྩོམ་པའང་མཛད། དེ་ནས་ཕག་ལོའི་དབྱར་ཆོས་ལ་བྱམས་པ་གླིང་དུ་ཕེབས་ཏེ། དགེ་
འདུན་གྱི་ཚོགས་པ་གཞི་བྱེས་སྟོང་དུ་ཉེ་བ་ལ་སློབ་དཔོན་ཆེན་པོ་ཨ་བྷ་ཡས་མཛད་
པའི་ཐུབ་པ་དགོངས་བརྒྱན(རྒྱན)གྱི་བཤད་པ་སྩལ(བསྩལ)ཏེ། དགེ་བཤེས་སྤྱི་དང་
།
ཁྱད་པར་ཕར་ཕྱིན་ཐེག་པའི་ཆོས་སྐད་སྨྲ་བ་རྣམས་ལ་བློ་གྲོས་ཀྱི་འཁྲོལ་དང་ངེས་
དོན་གྱི་སྲོག་བྱིན་པ་ལྟ་བུའི་བཀའ་དྲིན་མཛད་དེ། དེར་འཁོད་པའི་བཤེས་གཉེན་
ཆེན་པོ་རྣམས་ཀྱང་། འདི་འདྲའི་ཆོས་སྐད་ཀྱི་བབས་རང་ཡ་མཚན། ཐམས་ཅད་ཀྱི
བློར་ཤོང་བ་འདྲ་བ་མི་འདུག་ཟེར་ཞིང་ངོ་མཚར་དུ་བལྟ། གསུང་ཆོས་ཀྱི་ཞར་
ལ་བཀའ་ལས། རང་རེ་རྣམས་ཆོས་པར་ཁས་མཆེས(འཆེས)ནས་གྲུབ་མཐའི་ཕྱོགས་
ཞེན་དང་ཁེ་གྲགས་འཇིག་རྟེན་པ་ལས་རགས་པ་སྐྱེ་ཞིང་། རང་ལ་ཡོན་ཏན་ཡོད་ན་
གཞན་ཡོན་ཏན་ཅན་བྱུང་བ་ལ་སྤྲོ་བ་སྐྱེ་དགོས་རྒྱུ། རང་ཉིད་ཡོན་ཏན་ཅན་དུ་འདོད་
པས་གཞན་ལ་ཡོན་ཏན་མེད་པར་སྒྲུབ་ཅིང་སྐྱོན་སློང་བའི་ཕྲག་དོག་གི་བློ་བཟློག་ཏུ་
མེད་པ་སྐྱེ་བ་འདི་རང་མ་ལེགས། རང་ཅག་རྣམས་ཀྱི་ཆོས་འདི་རང་ཅིར་འགྲོ་བ་ཡིན་
ནམ་གསུང་བ་སོགས་ལན་ཅིག་ཙམ་མ་ཡིན་པར་སྩལ་བས(བསྩལ་པས)། དེར་འདུས་
པའི་དགེ་འདུན་ཐམས་ཅད་ཀྱང་ཕྲག་དོག་དང་ཕྱོགས་འཛིན་གྱི་རྩེ་གཞིལ་བ་དང་།
མ་ཐའང་ཆོས་ར་དེར་འདུག་རིང་བློ་རྣལ་དུ་མི་གནས་མི་སྲིད་པ་འདུག་ཟེར་བ་དང་།
རྗེ་འདིའི་མཁས་པ་དང་གྲུབ་པའི་ཆ་གཉིས་གྲུབ་པ་ངོས་འཇིགས་པ་ཡིན་གསུང་
ནའང་། གྲུབ་པ་ལྟ་ཞོག །མཁས་པའི་ཆ་འདི་རང་ཡང་བློས་མི་འཁྱུད་པ་འདུག་ཅེས་
བསྔགས་པར་བྱེད་དོ། །
གཞན་ཡང་མང་པོ་དག་ལ་རྣལ་འབྱོར་ཡན་ལག་དྲུག་པའི་ཁྲིད་དང་
། དཔལ་
330



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རོལ་ཆ་
ཀརྨ་པའི་ཞལ་སློབ་སྐྱ་ཕྱེ་རྟོགས་ལྡན་པ་དང་། ཨརྒེ་ཆོས་མཛད་པ་སོགས་འགའ་ཤས་
ལ་ཕག་མོ་ཞལ་གཉིས་མའི་བཀའ། བྱམས་པ་གླིང་བ་རྣམས་དང་
། བྱེས་པའི་འཆད་
མཉན་པ་སོགས་དྲག་པ་རྣམས་ལ་སྔགས་འདུལ་གཞུང་ལ་དཀྲིས་པའི་བཤད་པ་སྐྱར་
བཅག་དང་བཅས་པ། རབ་འབྱམ(འབྱམས)པ་ལེགས་བཤད་པས་གཙོས་པའི་བཅུ་ལྔ་
སྐོར་ལ་དཔལ་དུས་ཀྱི་འཁོར་ལོའི་སྤྱི་དོན་སྐྱར་བཅག་དང་བཅས་པའང་གནང་
།
དེ་ནས་སྨོན་ལམ་ཆེན་མོ་ལོ་སྔ་མ་ཇི་ལྟ་བ་གོང་འཕེལ་ལས། ཁྱད་པར་རོལ་
མོའི་འགྱུར་བ་དང་སྦྱར་བའི་མཆོད་གར་སྔར་མ་གྲགས་པའི་རྩོམ་པ་
་པ་དང་།
རྣམས་ཀྱང་གསར་དུ་སྒྲུབས(བསྒྲུབས)པས་ཐམས་ཅད་མགུ་བ་བསྐྱེད་པར་མཛད། དེ་
ནས་ལྷུན་གྲུབ་གླིང་དུ་ཕེབས་ཏེ། དབྱར་མཚམས་གནང་དུས། དཔོན་ཆེན་ཀུན་དགའ་
རིན་ཆེན་དབང་གི་རྒྱལ་པོས་གསོལ་བ་བཏབ་པའི་ངོར་བདེ་ལེགས་སུ་བྱེད་པའི་
དཀྱིལ་འཁོར་གསུམ་གྱི་བཀའ། ཆོ་ག་ཇི་ལྟ་བ་བཞིན་མ་ཚང་བ་མེད་པའི་ཡོ་བྱད་ཀྱི་
ཤོམས་མཐའ་ཡས་པ་དང་བཅས་པས་ཡུམ་སྲས་རྣམས་ལ་ཐུན་མོང་དུ་གནང་
།
སླར་བསམ་གཏན་གླིང་དུ་ཕེབས་ཏེ་ཏིང་ངེ་འཛིན་གྱི་རོལ་པས་རི་བོའི་ངོགས་
སུ་སྐྱོ་བསང་གི་ཚུལ་དུ་ཐེགས་ཏེ། སྐྱོ་བསང་རིང་མོའི་གླུ་མགུར་དུ་བཞེངས་པ།
ན་མོ་བྷ་ཊ་ར་ཀ་ཁེ་ད་སཾ་ཤོ་དྷ་ན་ཡེ། དབྱིངས་ཆོས་སྐུའི་ངོ་བོར་རོ་གཅིག་
ཅིང་༑ །འཕྲལ་སྲིད་ཞིའི་ཕུན་ཚོགས་ཀུན་སྩོལ་བས། །ཕ་བླ་མ་སངས་རྒྱས་སུ་བློ་ཐག་
ཆོད༑ །ང་སངས་རྒྱས་ཀྱིས་བསྐལ་པའི་སྐྱོ་བ་སངས། །ཨ་ལ་ལ་སྤྲང་པོ་བློ་རེ་བདེ། །བློ་
བདེ་བས་རྣལ་འབྱོར་ཉམས་རེ་དགའ། །ལར་རྨོངས་ཆེན་གྱི་མུན་པར་མགོ་འཁོར་
བས༑ །ཐོག་མེད་ཀྱི་འཁོར་བར་སྡུག་ཐག་བཅད། །ད་ཡོང་སེམས་ལས་སངས་རྒྱས་
རྙེད༑ །ང་བསྟིར་མེད་དུ་འཁོར་བའི་སྐྱོ་བ་སངས། །ཨ་ལ་ལ༴ དྷུ། ཨེ་ཀུན་དུ་ཐོས་པའི་
རྒྱུ་
331



ལོ་པཎ་གྱི་རྣམ་ཐར་ཕྱོགས་བསྒྲིགས།
མིག་ལྡོངས་པས། །ལོག་པའི་ལམ་དུ་བརྡེག(བརྡེགས)ཀྱང་འཕྱོས། །ད་ཡོང་ཆོས་ཀྱི་
མིག་ཡངས་རྙེད། །ང་ལམ་གོལ་ཞིང་འཁྲུལ་བའི་སྐྱོ་བ་སངས། །དྷུ། ལར་ཁ་བྱའི་ཆགས་
པས་བྲིད་བྲིད་ནས། །ནེ་ཙོའི་འདོན་པས་རིང་དུ་མནར། །ད་ཡོང་ཡིན་ཐོག་ཏུ་ཕུ་
ཐག་ཆོད། །ང་ཉམས་ལེན་གྱིས་འཕོངས་པའི་སྐྱོ་བ་སངས། །དྷ། ཨེ་ཅོལ་ཆུང་ཚེ་འདིའི་
གཡེང་བས་བསླུས། །དལ་འབྱོར་མདོ་མེད་དུ་དེའུ་ཟད། །ད་ཡོང་བརྟན(གཏན）
མདུན(འདུན)སྙིང་ལ་མནགས(བརྣགས)། །ང་ཚེ་འདི་པར་འཆེལ་བའི་སྐྱོ་བ་སངས། །
དྷུ༑ ལར་བདག་སྲེད་ཀྱི་འགོང་པོས་རྒྱུད་དཀྲུགས་པས། །རང་ཞི་བདེ་འདོད་པའི་
གཡང་དུ་ལྷུང༌། །ད་ཡོང་ལྷག་བསམ་གྱི་རང་འགྲོས་རྙེད། །ད་དམན་ལམ་དུ་ལྷུང་
བའི་སྐྱོ་བ་སངས། །དྷུ། སེམས་རིས་མེད་གཟུང་འཛིན་གྱི་སྒྲོག་ཏུ་ཆུད། །དོན་མེད་བློ་
བྱས་ཀྱི་སྒོམ་པས་སུན། །ད་ཡོང་བློ་འདས་ཀྱི་རང་ངོ་མཐོང་
། །ང་བཅོས་མའི་སྡུག་
བཙིར་གྱི་སྐྱོ་བ་སངས། །དྷ། གཞི་དག་པ་བློ་བུར་གྱི་འཁྲུལ་པར་ཤོར། །རང་སྨྱོ་བ་
རང་གིས་ཅུང་མ་ཤེས། །ད་ཡོང་འཁྲུལ་བའི་རང་འཚང་(མཚང་)རིག །ང་འཁོར་
ཞིའི་རེ་དོགས་ཀྱི་སྐྱོ་བ་སངས། །དྷུ། ཨེ་སྔོན་ཆད་ཆགས་སྡང་གི་རླུབས་སུ་ཆུད། །དུད་
འགྲོའི་རྣམ་ཐར་རང་ལ་བསྡིགས། །ད་ཡོང་ཕན་སེམས་ཀྱི་ངང་དུ་འདྲེས། །ང་རང་ལ་
རང་བསླུས་ཀྱི་སྐྱོ་བ་སངས། །དྷུ། ལར་གྲགས་འདོད་ཀྱི་དབེན་གནས་ཚོལ་ཚོལ་ནས། །
མཉམ་ཉིད་ཀྱི་དབེན་ས་ཅུང་མ་ཟིན། །ད་ཡོང་གུ་ཡངས་ཀྱི་རི་བོ་རྙེད། །ང་གཡེང་
བས་དུབ་པའི་སྐྱོ་བ་སངས། །དྷུ། ཁོང་སྦྲང་བུ་ཚང་ཚོལ་གྱི་སླུ་བྲིད་ཀྱིས། །གར་སྐྱིད་ཕ་
ཡུལ་དུ་ཅུང་མ་འཁུམས། །ད་ཡོང་ཤེས་ན་ཀུན་ཀྱང་བཤེས། །ང་ལམ་རྡོགས་སྣར་ཟད་
པའི་སྐྱོ་བ་སངས། །དྷཱ། གཤིས་གཉུག་མ་རང་གྲོལ་ལྷུན་གྲུབ་ལ། །བསལ་བཞག་གི་
མཚན་མ་བྱིས་པའི་བློ། །ད་ཡོང་བྱེད་བཅིངས་ཀྱི་བསེབ་ལམ་རྙེད། །ང་ཐབས་ཟད་དགུ་
དྷ
332



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཐམས་
ཚོལ་བའི་སྐྱོ་བ་སངས། །དྷུ། ལར་འཁོར་མོར་སྡུག་བསྔལ་གསུམ་གྱིས་མནར། །སྨན་དུག་
ཏུ་གྱུར་ན་དེ་བས་མནར། །ད་ཡོང་བླ་མའི་བཀའ་དྲིན་གྱིས། །ང་སྡུག་བསྔལ་དང་སྐྱོ་བ་
པ་ཅད་སངས། །དྷུ། ཡར་དཔལ་ལྡན་བླ་མའི་ཐུགས་དགོངས་རྫོགས། །མར་རང་
ལྟོས་ཀྱིས་སྐྱེ་འགྲོ་ཆོས་ལ་སྦྱར། །ད་ཡོང་དོན་གཉིས་ཀྱི་རྒྱལ་ས་ཟིན། །སྤྲང་པོ་མདོ་
མེད་འཆལ་བའི་སྐྱོ་བ་སངས། །ཨ་ལ་ལ་སྤྲང་པོ་བློ་རེ་བདེ། །བློ་བདེ་བས་རྣལ་འབྱོར་
ཉམས་རེ་དགའ། །སྐྱོ་བ་ཐམས་ཅད་བསང་བ་བློ་བདེ་གུ་ཡངས་ཀྱི་གླུ། །ལུགས་གཉིས་
ཀྱི་འབྱོར་རྒུད་ཀྱིས་མ་གཡེངས་ཤིང་མ་བཅིངས་པའི་རྣལ་འབྱོར་པ་རྒྱ་མཚོའི་སྡེ་ཞེས་
བྱ་བས། མཆོག་གི་དཔལ་ལྡན་བླ་མ་དམ་པ་མི་ཕམ་རྒྱལ་བའི་སྡེའི་ཞལ་སྔ་ནས་བསམ་
གཏན་གྱི་གནས་པ་མཆོག་ལ་དགྱེས་དགུར་སྤྱོད་པའི་གནས་ཆེན་དམ་པར་དམ་ཚིག་
ཅན་གྱི་མཆེད་པོ་དང་སྦྱིན་པོར་བཅས་པ་རྣམས་དང་ལྷན་ཅིག །ཡུལ་གྱི་བདུད་རྩི་
བསྟེན་པ་ལས་བསམ་གཏན་གྱི་འཁོར་ལོར་འཕྱན་པས་རི་བོར་ཉམས་དགའ་བ་དང་
ནེའུ་སྟེངས་རྣམས་སུ་དོགས་པ་མེད་པར་རྒྱུ་ཞིང་
། འདོན་ཡོན་གྱི་འབྱོར་བ་རྒྱུ་མཚོ་
དག་ལ་རྣལ་འབྱོར་གྱི་སྟོབས་ཀྱིས་སྤྱོད་པ་དེའི་ཚེ་ཁ་བཅོལ་དུ་བླངས་པ་ཨ་ལ་ལ་ཧོ
ཞེས་པའོ། །
དེའི་རྗེས་སུ་འཇིགས་བྱེད་ཀྱི་དཀྱིལ་ཆོག་དང་དྲུག་བཅུ(ཅུ)པའི་གཏོར་ཆོག་
ཐུགས་རྩོམ་གནང་
། དེའི་སྟོན་རྗེ་འགོས་ཀྱི་ཞལ་སྔ་ནས་འོན་གསས་ཁང་སྒང་རྩེ་ན་
བཞུགས་པ་ལ་ཕྱག་འབུལ་ལ་ཐེགས་པ་གནང་བའི་ཚེ། སྦུས་སྣའི་ཚུགས་ཁར་ཕེབས་
དུས་རླུང་ཆེན་པོས་ཐེགས་སུ་མ་སྟེར་བ་ལ། བསམ་ཡས་ངོས་སུ་མ་ཐེགས་པས་གཞི་
བདག་ཆེན་པོ་མ་དགྱེས་པར་དགོངས་ནས། གཏོར་མ་དང་ཕྱིར་ལམ་ཕེབས་པའི་
དགོངས་པ་གནང་བས་དེ་འཕྲལ་དུ་རླུང་ཞི་ནས་འཇམ་ཞིང་ནམ་མཁའ་ལ་འཇའ་
333



ལོ་པཎ་གྱི་རྣམ་ཐར་ཕྱོགས་བསྒྲིགས།
ཚོན་གྱི་གུར་བྲེས་པ་བྱུང་བས། དཔལ་ཀུན་བཟངས་རྩེ་པ་སོགས་ཀྱང་རྗེ་རིན་པོ་ཆེ་ལོ་
ཆེན་གྱི་ཞལ་སྔ་ནས་ཕེབས་པ་ལ་འདི་ཙམ་ལོས་འོང་གསུང་པ་སོགས་བསྔགས་པ་
འབུལ། རྩེས་ཐང་ལ་གཟིགས་པ་ནས་ཕྱག་འབུལ་གནང་། དེ་ནས་རྗེ་འགོས་ཀྱི་ཞབས་
དྲུང་དུ་ཕེབས་ཏེ། བསྙེན་བཀུར་བཟང་པོ་ཞག་ཉི་ཤུའི་བར་དུ་ཕུལ། རྡོ་རྗེ་སྙིང་འགྲེལ་
གྱི་བཤད་པ་དང་
། བི་མ་ལའི་རིག་པའི་རྩལ་དབང་བཅུ་བརྒྱད། ཨ་རོའི་སྙན་བརྒྱུད་
སོགས་གསན།
ཁྱད་པར་རྡོ་རྗེ་སྙིང་འགྲེལ་ལ་གསུང་ཇི་ལྟ་བའི་ཟིན་བྲིས་དེབ་གང་ཙམ་ཡོད་
པ་གནང་བས་ནུབ་ཅིག་མནལ་ལམ་དུ་རྗེ་འགོས་ཀྱི་ཞལ་ལས་ངས་བཤད། ཁྱེད་ཀྱིས་
ཡི་གེར་བྲིས་ན་བཀའ་དང་བསྟན་བཅོས་འགྱུར་རོ་ཅོག་ལ་ཡི་གེ་བྲིས་ཆོག་པ་འདུག་
གསུང་བ་སོགས་དགྱེས་པ་མཛད་པ་ཅིག(ཞིག)བྱུང་གསུང་ཞིང་
། དངོས་སུའང་རྡོ་རྗེ་
སྙིང་འགྲེལ་ལ་བོད་དུ་ཡི་གེ་བྱུང་བ་ལ་བཟང་ཤོས་སུ་འོང་བ་འདུག །སྔོན་གྱི་སེམས་
འགྲེལ་མཁན་པོ་རྣམས་ཀྱིས་ཀྱང་གཞུང་སོ་སོའི་ངོ་སྐལ་གྱི་བཤད་པ་མ་ཆད་ཙམ་
ལས་དཔྱིས་ཕྱིན་པ་རང་ཅུང་མ་ཐོན་པ་འདྲ་གསུངས། དེར་ཆོས་ཀྱི་རྒྱལ་པོ་སྤྱན་སྔ་
རིན་པོ་ཆེའི་དྲུང་དུའང་ཕྱག་འབུལ་དང་
། རྗེ་ཉིད་ཀྱི་སྐུ་ཆས་རིན་པོ་ཆེ་ལས་གྲུབ་པ་
རྣམས་དང་། རོལ་མོ་དང་སྦྱར་བའི་མཆོད་གར་མཁས་པ་མགུ་བ་བསྐྱེད་པ་རྩོམ་པ་
གནང་ཡོད་པ་རྣམས་ཀྱི་གཟིགས་འབུལ་གནང་སྟེ་དགྱེས་པ་བསྐྱེད།
དེ་ནས་བསམ་ཡས་སུ་ཕེབས་ཏེ། གཙུག་ལག་ཁང་རྟེན་གསུམ་དང་བཅས་པ་
ལ་ཅོད་པན་དང་སྙན་དར་མཆོད་པ་བཟང་པོ་འབུལ་བ་གནང་
། བུ་ཚལ་ནང་སོས་
ཀྱང་ཞབས་ཏོག་གཡོ་མེད་པ་ཕུལ་ཏེ། སླར་དོར་མདར་ཕེབས་ནས་སྐུ་འཚམས་
(མཚམས)ཀྱི་ངེས་པ་ལས་མི་གཡོ་བར་བཞུགས་པ་ན། དཔལ་དགེ་བའི་དབང་པོས་
334



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གསེར་གྱི་མེ་ཏོག་དང་བཅས་ཏེ་གསོལ་བ་བཏབ་པའི་ངོར་ཉམས་ལེན་གསལ་འདེབས་
ཤེས(ཞེས)བྱ་བ་མགུར་དུ་བཞེངས་ཏེ།
དེ་ཡང་། ཕ་སངས་རྒྱས་གཅིག་དང་གཏུག(ཏུག)གི་མཇལ། །དཔལ་ནགས་ཀྱི་
རིན་པོ་ཆེ་ལ་འདུད། །མི་བདག་དང་བདག་ལ་ལྟོས་པའི་བུ། །ལར་འགྲོ་དྲུག་ཡོངས་
ལ་ཐུགས་རྗེས་གཟིགས། །ཁྱེད་གསོན་དང་ཆོས་ལ་རིགས་སད་པ། །སྔོན་དགེ་བ་གོམས་
པའི་བསགས་པ་ཅན། །མི་ང་རང་ཆོས་པར་མི་འདུག་ཀྱང་
། །ཕ་གྲུབ་ཐོབ་དང་མཇལ་
བའི་སྙིང་གཏམ་ཡོད། །དེ་ཐུགས་ལ་འཛིན་ཏམ་དགེ་བའི་དབང་
། །སྙན་ལྷན་ནེ་གཏོད་
ལ་རྣལ་དུ་ཕོབ། །སེམས་ཡིན་ལུགས་ལས་གཞན་དུ་མ་སེམས་པར། །ལོང་ཡོད་ལ་
གཏན་མདུན་གྱི་རྐང་འཆོས་ཤིག །ལར་ཅི་བྱེད་ཚེ་འདིའི་འཁོལ་པོར་འདུག །ཚེ་ལོང་
མེད་རྨི་ལམ་ཐུན་གཅིག་ལ། །ཆོས་བྱས་ཀྱང་འདི་པར་ཆ་ལགས་ན། །ད་ཕྱི་མར་བློ་རྩེ་
ཅི་ལ་གཏོད། །དུས་གཏན་དུ་འགྲོགས་པའི་ཕུང་པོ་འདིའང་། །དུས་ལན་ཅིག་ཁྲེས་
ཀྱིས་བསྒྱུར་ཙ་ན། །གཏད་མེད་ཀྱི་རིག་པ་ཅོལ་ཆུང་པོ། །གཟེ་རེག་ཅན་འདི་ལ་གཏད་
སོ་ཅེ།
།བརྒྱ་བྱིན་དང་འཁོར་ལོས་སྒྱུར་རྒྱལ་གྱི། །འབྱོར་པའང་ཅི་བགར(དགར)
བཞག་སྟེ་སོང་
། །སྦྲང་བུའི་བསམ་པས་བསགས་པ་ཡི། །ཁྱིམ་གྱི་སོག་བྲུན་སུ་ལ་ཕན། །
ཟླ་བ་རང་འོད་དང་འབྲལ་མ་མྱོང་
། །དགེ་གོམས་ཀྱི་བག་ཆགས་ཕྱི་ཕྱིར་འབྲང་
། །སྒོ་
གསུམ་གྱི་བྱ་བྱེད་དཀར་པོར་བསྒྱུར
། །ཕོ་མགོ་རྒོད་པོ་ཚོགས་པའི་ཡང་རྩེར་འོང་། །
དུས་ནམ་ཡང་སླུ(བསླུ)བ་མེད་པའི་སྐྱབས། །ཡོང་དཀོན་མཆོག་གསུམ་ལས་གཞན་ན་
མེད༑ །དེ་རང་ལ་སྣང་བ་བླ་མ་ཡིན། །བློ་རེ་དོགས་སྲོལ་ལ་སྙིང་རྩེ་གཏོད། །ཐོག་མེད་
ཀྱི་འཁོར་བར་སྡུག་བསྔལ་བའི། །ལེ་ལན་གྱི་རྩ་བ་ངར་འཛིན་ཡིན། །ཁ་ནང་དུ་
ལོག་ན་ངོས་བཟུང་མེད། །ད་གཅེས་འཛིན་གྱི་འཁྲུལ་བ་རྦད་ཀྱིས་ཆོད། །གྲངས་
335



ལོ་པཎ་གྱི་རྣམ་ཐར་ཕྱོགས་བསྒྲིགས།
མེད་ཀྱི་སྐྱེ་བར་ཕན་བཏགས་པའི། །དྲིན་འཁོར་མེད་སེམས་ཅན་ཐམས་ཅད་ཡིན།
ཁོང་ཡལ་བར་འདོར་ན་རང་ལ་བསྡིག །ད་གཞན་ཕན་ལ་འདི་བྱའི་གཙོ་བོ་ཆོལ། །
སེམས་རང་ངོ་ཤེས་ན་སངས་རྒྱས་ཡིན། །དེ་གཞན་དུ་འཚོལ་ན་ལོག་པའི་ལམ། །
ཕ་བླ་མའི་དྲིན་ལས་མངོན་སུམ་རྙེད། །དེ་ཤེས་ན་མོས་གུས་ཐར་པའི་སྲོག །རླབས་
རི་ལྟར་ལངས་ཀྱང་རྒྱ་མཚོའི་འཇིང་(འཇིངས)། །མཁའ་སྤྲིན་གྱིས་ཁྲིགས(འཁྲིགས)
ཀྱང་རང་སར་ཡལ། །གསེར་གཡའ་ཡིས་བཅིངས་ཀྱང་འགྱུར་མ་མྱོང་། །སེམས་རང་
ངོ་རིག་ན་རང་སར་གྲོལ། །ཆུ་རྙོགས་ཀྱང་རང་ངོ་བཏང་བ་མེད། །སེམས་ཉོན་མོངས་
སུ་ཤར་ཡང་ཡེ་ཤེས་ངང་། །རྟེན་རྩ་རླུང་ཐིག་ལེའི་གཞན་དབང་ཅན། །དེ་ཤེས་ན་
བྱེད་བཅིངས་ཐབས་ཀྱི་གསང་
། །ལར་ཐམས་ཅད་སེམས་ཀྱི་དཀྱིལ་འཁོར་ལ། །དམིགས་
གཏད་ཀྱི་མཚན་མ་རང་སར་གློད། །སྒོམ་འདོད་ཀྱི་རྩོལ་བ་ངང་དུ་ཤིག །འདི་ཤེས་
ན་ཐམས་ཅད་སྒོམ་དུ་འཆར། །འཁོར་འདས་བློས་བྱས་ཀྱིས་ལྟོས་བཞག་ལ། །རེ་
དོགས་ཀྱི་འཆིང་བས་མ་བཅིངས་ན། །བསལ་བཞག་གི་མཚན་མ་རང་སར་གྲོལ། །
ཡོང་ཐམས་ཅད་ཟུང་འཇུག་ཡངས་པ་ཡིན། །སྡུག་བསྔལ་ལ་སྐྱོན་དུ་མ་བལྟ་ཞིག །
དེ་རང་ངོ་ཤེས་ན་བདེ་ཆེན་རང་། །བདེ་བ་ལ་ཆེད་ཆེར་མ་འཛིན་ཅིག །དེ་ཞེན་པར་
སོང་ན་འཆིང་བྱེད་རང་
། །ཕཊ། སྒྲིམས་ཀྱིས་བསྒྲིམས་ལ་ལྷོད་ཀྱིས་གློད། །སེམས་གར་
ཤར་གྱི་ངང་དུ་རང་སོར་བཞོག(ཞོགས)། །ལར་འཇོག་མཁན་ཀྱང་གང་ན་འདུག་
ས་རེ། །གུ་ཡངས་ཀྱི་རྒྱལ་ཁམས་རྙེད་ལགས་སམ། །གསེར་དག་པ་སྦྱངས་ན་ཀུན་ལ་
འགོ༑ །ཐུན་བཞི་ཡི་སེམས་སྦྱང་གནད་དུ་བཏད། །ཐུན་མཚམས་སུ་གང་ཤར་ལམ་དུ་
བླང་༑ །མཉམ་རྗེས་ཀྱང་ཁད་ཀྱིས་འདྲེ་བར་མཆི། །གཉིད་མ་ལོག་ལོག་ན་གཉིད་ལ་
བསྲེས། །སེམས་འོད་གསལ་གྱི་འདུན་པས་མཚམས་སྦྱར་ནས། །རླུང་སྙིང་གའི་དྷུ་ཏཱིར་
336



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བགས་ཀྱིས་བཅུན། །ཡིད་ངར་དང་བཅས་ཏེ་རང་སོར་ཞོག །རྨི་ལམ་སྒྱུ་འཕྲུལ་གྱིས་
རང་འགྲོས་ལ། །སྟོང་ཉིད་དུ་ཤེས་པས་སྩལ(རྩལ)སྦྱང་བྱ། །བར་དོ་ཡང་རང་གར་
འབྱོངས་ཏེ་མཆི། །འཁྲུལ་ན་རྗེས་ཤེས་ཀྱིས་ལམ་དུ་བཏང་
། །སྣང་སྲིད་དག་སྣང་དུ་
ཅིག་ཆར་བླང་། །སྲོག་བུམ་པ་ཅན་གྱིས་དྷུ་ཏཱིར་འགོག །གསང་རླུང་གི་གནད་དང་
ལེགས་སྦྱར་ཏེ། །གཡོ་མེད་ཀྱི་བདེ་བ་རང་རིག་བྱ། །འདི་སྩོལ(རྩོལ)བཅས་སྩོལ(རྩོལ)
མེད་ཀྱི་རང་བབས་ཅན། །སྒོམ་མེད་སྒོམ་པ་ཀུན་གྱི་མཆོག །གཡེང་མེད་གཡེང་བའང་
རང་རིག་ན། །གཡོ་མེད་ཀྱི་བདེ་བར་ཐམས་ཅད་འཆར། །ལར་མ་ཡེངས་ཙམ་ལས་
གཞན་པ་ཡི། །སྒོམ་འདོད་དང་རེ་རྩོལ་མ་ཆེ་བར། །སེམས་རང་སོར་སྐྱོངས་དང་རང་
རིག་འཆར། །དབྱིངས་དེ་ལ་སངས་རྒྱས་ཀྱི་ཆོས་སྐུ་ཟེར། །འདི་རང་ལ་སྒོམ་པའི་
ཟུངས་མེད་ཀྱང་། །ཕ་རྗེ་བཙུན་གྱི་སྒྱུ་འཕྲུལ་གཞན་བརྟེན་ལས། །དོན་འཁྲུལ་མེད་
མུ་ཅོར་གླུར་བླངས་པ། །ཡོང་སྐལ་ལྡན་ལ་ཉམས་ལེན་གསལ་འདེབས་ལགས། །
ཤེས(ཞེས)ལེགས་པར་གདམས་པ་འདི་དག་དཔལ་ལྡན་བླ་མ་དམ་པ་རྣམས་
ཀྱིས་བྱིན་གྱིས་བརླབས་ཀྱིས་ཐུགས་ལ་རང་འབྱུང་བར་གྱུར་ཅིག །ཨ་ཧཾ ཞེས་པའོ།། །།
དེ་ལོ་ནས་གཉིས་མཆོད་ཆེན་མོ་ལ་ཞབས་འབྲིང་བ་རྣམས་བཅུ་གསུམ་མའི་
སྒྲུབ་མཆོད་སྦྱིན་བསྲེག་དང་བཅས་པ་བགྱིད་དུ་བསྩལ་ཞིང་། གཞན་ཡང་སྔ་ལོ་
རྣམས་ནས་ཟླ་རེ་ཞིང་གི་མཆོད་པ་དགེ་འདུན་གྱི་སྡེ་ལ་མང་ཇ། རྗེ་ཉིད་ཀྱིས་སྡོམ་
པའི་ཚོགས་མཆོད་དང་བཅས་པ་དང་ལོ་མཆོད་ལ་རྗེ་ཉིད་ཀྱི་ན་བཟས་གཙོས་པའི་
འགྱེད་བཟང་པོ། མང་ཇ་བུར་འགྱེད་དང་བཅས་པ་བྱམས་པ་གླིང་གི་ཚོགས་ལ་གནང་
བས་པཎ་ཆེན་རིན་པོ་ཆེའི་དགོངས་པ་ཡོངས་སུ་བསྐོང་བར་མཛད་པ་ཡིན་ནོ། །
དེ་ནས་བཀྲ་ཤིས་རྣམ་རྒྱལ་དུ་སྐུ་མཚམས་གནང་དུས་བདག་གིས་གསོལ་བ་
337



ལོ་པཎ་གྱི་རྣམ་ཐར་ཕྱོགས་བསྒྲིགས།
བཏབ་པའི་ངོར་དུད་སོལ་གྱི་བསྐང་གསོ་དང་
། རྔོག་དཀྱིལ་བདུན་པོའི་སྒྲུབ་དཀྱིལ་
སྒྲིག་པ་རྗེས་སུ་བཟུང་
། སྐབས་དེར་རབ་འབྱམས་པ་ལེགས་བཤད་བཟང་པོ། སྙེ་མདོ་
གདན་ས་བ། གཡག་སྡེ་ཆོས་མཛད་པ་རྣམས་ཀྱིས་གཙོས་པའི་ཉི་ཤུ་བསྐོར(སྐོར)ལ་ཟླ་
བ་དྲུག་གི་བར་སྦྱོར་དྲུག་གི་ཁྲིད་རྒྱས་པ་གནང་
།
དེ་ནས་བྱི་བ་ལོ་ཟླ་བ་གཉིས་པའི་ནང་དུ་ཞལ་ཕུར་བཞུགས་ཐོག་མནལ་
ལམ་དུ། རྗེ་འགོས་ཀྱི་སྐུ་མདུན་དུ་བཞུགས་ཏེ་ཕར་ཕྱིན་གྱི་ཊིཀ་ཆེན་རྗེ་དེ་ཉིད་ཀྱིས་
མཛད་པའི་སྟེངས་ནས་འབེལ་བའི་བཀའ་མཆིད་མང་པོ་གནང་བའི་མོད་ལ། རྗེ་དེ་
ཉིད་པཎ་ཆེན་རིན་པོ་ཆེའི་སྐུར་གྱུར་ནས་ཁོ་བོ་ནི་འཕགས་པ་དགྲ་བཅོམ་པས་མངོན་
དུ་མཛད་པའི་ཕྱིར་མི་ལྡོག་གི་རྟགས་ཏེ། སོ་སོ་སྐྱེ་བོ་ལ་མངོན་སུམ་དུ་སྟོན་པར་ནུས་
ཟེར་གྱི་ཡོད་པ་ཡིན་གསུང་བ་ལ། དམ་པ་འདིས། འཕགས་པས་དང་ཕྱིར་མི་ལྡོག་གི་
རྟགས་མངོན་སུམ་དུ་མཛད་དེ། སོ་སོ་སྐྱེ་བོས་རང་མིག་གི་སྤྱོད་ཡུལ་དུ་མི་འགྱུར་
ལགས་སམ་ཞུས་པས། དེ་ཁྱོད་རང་ལྟོས་ཤིག་གསུངས་ནས། སྐུ་གཅེར་བུར་མཛད་
དེ་སྐུ་སྨད་ལ་རི་དྭགས་ཀྱི་པགས་པས་དཀྲིས་ཤིང་སྒོམ་ཐག་གཅིག་བསྣམས་ནས་སྐུ་
གནད་འཆའ་བའི་ཚུལ་གྱིས་སྐུ་སྟོད་སྐྱེད་གནང་བྱུང་བ། དེ་མཚམས་ནས་བདག་
གི་མིག་མཆི་མས་གནངས(བརྣངས)ཏེ་དད་པའི་ཤུགས་བསྐྱེད་པ་འདྲ་ཅིག་གི(ཞིག
གིས)གཉིད་སད་བྱུང་གསུང་
།
ཡང་ལན་ཅིག་རྗེ་བྱམས་པ་གླིང་བའི་ཞལ་སྔར་སྔགས་ཀྱི་བཀླག་ཐབས་ཀྱིས་
འབེལ་བའི་གཏམ་གནང་བའི་མོད་ལ། རྗེ་པཎ་ཆེན་གྱི་སྐུ་འོལ་ཙམ་གསལ་ཞིང་
།
ཁྱད་པར་སངྒྷཾ་ཏའི་གསུང་ཤིན་ཏུ་སྙན་པ་ཡུན་རིང་དུ་ཐོས་པ་ཅིག(ཞིག)བྱུང་
གསུང་ལ། གཞན་ཡང་སྐབས་འདི་དང་འདིར་པཎ་ཆེན་རིན་པོ་ཆེའི་གསུང་གིས་སྣང་
338



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བ་འདི་དང་འདི་སྙེད་བྱུང་བ་ཡིན་ཞེས་བཀའ་ལས་འབྱུང་མོད་ཀྱང་
། དོན་ལ་པཎ་
ཆེན་རིན་པོ་ཆེ་དང་ནམ་བཞེད་དུ་མཇལ་ཆོག་པ་ཅིག(ཞིག)ཡོད་པར་གདོན་མི་ཟའམ་
སྙམ་ལ། མནལ་ལམ་དུ་འདི་ལྟར་བྱུང་ཞེས་སྩོལ་བའི་མཚན་མ་ངོ་མཚར་བ་འདི་
རྣམས་ཀྱང་ཟོལ་ཀྱི་སྩལ་བར་ཟད་ཀྱི། དོན་དུ་ཏིང་ངེ་འཛིན་གྱིས་འཇུག་པ་ལ་མངོན་
དུ་སྣང་བར་གོར་མ་ཆག་གོ་སྙམ་མོ། །
སྐབས་དེར་རབ་འབྱམ(འབྱམས)པ་རྒྱལ་མཚན་བཟང་པོ་བྱ་བ་སྒམ་པོའི
མཁན་པོར་གྱུར་པ་དེ། ཁོང་རང་བཀའ་བརྒྱུད་ཀྱི་ཆོས་ལ་མོས་ཤིང་ཉམས་ལེན་བྱེད་
ཀྱང་༑ སྔོན་ཆོས་རྗེ་ས་པཎ་གྱིས་དགོངས་གཅིག་ལ་དགག་པ་གནང་བ་འདི་རྣམས་
ཀྱང་ཁོང་ཐུགས་མད་པ་འདྲ། རང་རེའི་མོས་སྒོམ་འདིས་ཅུང་མི་འོང་བ་འདུག །
དགག་པ་འདི་རྣམས་ལ་ལན་རིགས་པར་འདེབས་ཤིང་
། གྲུབ་མཐའ་འཁྱོངས་པའི་
དགེ་བའི་བཤེས་གཉེན་ཅིག(ཞིག)དང་ཐུག་དགོས་འདུག་སྙམ་དུ་སེམས་པ་ན། བླ་མ་
ཆུ་བོ་རི་པ་བྱ་བས་དམ་པ་འདིའི་གསུང་གྲོས་ཟུར་ཙམ་སྙད(བསྙད)པས་ཀྱང་དད་པ་
ཐོབ་པ་དང་
། ཁྱད་པར་དབུས་ཕྱོགས་སུ་ཁོང་རང་བྱོན་ནས་དགེ་བའི་བཤེས་གཉེན་དེ་
ལྟ་བུ་གང་ན་བཞུགས་ཤེས(ཞེས)ཐམས་ཅད་ལ་དྲིས་ཤིང་བཙལ་བ་ན། སློབ་དཔོན་
བསྟན་གསལ་བ་སོགས་ཀྱི(ཀྱིས)དམ་པ་འདི་ཁོ་ན་ལས་ལྷག་པ་གཞན་གང་དུའང་མི་
རྙེད་པས་འདི་ཁོ་ན་ལ་བསྟེན་པ་འཐད་ཅེས་བསྐུལ་བས་རྐྱེན་བྱས་ཏེ་ཞབས་དྲུང་དུ་
བྱོན་པ་ལ། དགོངས་གཅིག་གི་ལྟ་སྒོམ་སྤྱོད་པའི་ཚོམས་ལ་གཞི་བྱས་ཏེ་རྒྱ་ཆེར་སྩལ་
བས(བསྩལ་པས)། རྒོལ་བས་མི་བརྫི་བའི་ཡིད་ཆེས་ཀྱི་གདེང་དང་། སྔ་རྒོལ་འཇོམས་
པའི་གཡུལ་གྱི་བྱ་བ་ལ་མཁས་པའི་བཀའ་དྲིན་མཛད་དེ། ཟང་ཟིང་གི་འབྱོར་པའི
ཕན་གདགས་པའང་ཇི་སྙེད་སྩལ(བསྩལ)
།
339



ལོ་པཎ་གྱི་རྣམ་ཐར་ཕྱོགས་བསྒྲིགས།
དེའི་རྗེས་སུ་དཔལ་དུས་ཀྱི་འཁོར་ལོའི་དཀའ་འགྲེལ་ཆེན་མོའི་ཐུགས་རྩོམ་
ཟུག་སྟེ། དེ་ཡང་བཀའ་ལས། འདི་གྲུབ་པ་ཅིག(ཞིག)བྱུང་ན་དུས་ཀྱི་འཁོར་ལོ་ལ་
ཡིག་ཆ་བྱུང་བ་ལ་བཟང་ཞིང་ངེས་དོན་དང་འབྱོར་ཤོས་སུ་འོང་བ་འདུག་གསུང་
།
སྐབས་དེར་སྟོན་པ་རིན་པོ་ཆེའི་སྐུ་དང་གནས་བརྟན་བཅུ་དྲུག་གི་གསེར་སྐུ་མཐོ་གང་
གི་ཚད་ཙམ་རེ་བཞེངས་པ་གནང་སྟེ། བསྟན་པ་འབའ་ཞིག་ལ་ཕན་པའི་དགོངས་པས་
རབ་གནས་དང་
། སླར་མཆོད་རྟེན་ཆེན་མོར་དབྱར་ཆོས་ཀྱིས(ཀྱི་དུས་དགེ་འདུན་གྱི་
ཚོགས་ཀྱིས་བསུ་བའི་བཀོད་པ་དང་བཅས་ཏེ་སྤྱན་དྲངས་ནས་སྨོན་ལམ་ཆེན་མོའི་
མཆོད་ཡུལ་དུ་བཞུགས་སུ་གསོལ་བ་གནང་
།
དེ་ནས་བྱམས་པ་གླིང་གི་དབྱར་ཆོས་ལ་དགེ་འདུན་སྟོང་དུ་ཉེ་བ་ཚོགས་པ་
ལ་ས་སྡེའི་སའི་དངོས་གཞི་དང་། བྱམས་པ་གླིང་པ་རྣམས་ལ་སྔགས་འདུལ། བླ་མ་
ཆམ་དགོན་པ་སོགས་བཞི་བཅུ་བསྐོར(སྐོར)ལ་དགོངས་གཅིག་གི་བཤད་པ། བླ་མ་
སྐྱིད་སྐྱོང་པ་སོགས་འགའ་ཤས་ལ་ཕག་མོའི་བཀའ། རབ་འབྱམ(འབྱམས)པ་རིན་
རྒྱལ་བ་སོགས་ལ་ཕག་མོའི་ཁྲིད། ཆོས་འཁོར་སྒང་པས་གཙོས་པ་འགའ་ཤས་ལ་དམ་
ཚིག་གསུམ་བཀོད་ཀྱི་བཀའ། ཆོས་རྗེ་བཀྲས་རྣམ་པའི་སྐུ་སྐྱེ་ཞབས་དྲུང་དུ་བྱོན་པ་ལ།
བླ་མའི་སྐུ་སྐྱེ་ཡིན་པས་བཀུར་སྟི་འབུལ་བ་རིགས་པ་ཡིན་གསུངས་ནས་སྟན་བཀུར་
དང་ཕྱག་ལན་གནང་། ཆོས་སྐྱོང་ཆེ་ཆུང་རྣམས་ཀྱི་བཀའ་སྩལ་བའི་ཚེ། མགོ་བརྙན་
ཅན་མང་པོ་ལ་བདག་གིས་གཏོར་མ་བྱིན་པས། དེ་རྣམས་ན་ནིང་ནས་གཏོར་མ་མྱོང་
བར་རྒྱུན་རིང་ཟེར་ཞིང་རྔམ་སྟབས་ཀྱིས་ལེན་ཅིང་འདུག་པ་ཅིག(ཞིག)བྱུང་སྟེ་ཆོས་
རྗེ་དེའི་སྐུ་སྐྱེ་རང་ཡིན་པ་འདྲ་གསུང་ཞིང་ཆོས་དང་ཟང་ཟིང་གི་བཀའ་དྲིན་རྒྱ་ཆེན་
པོ་སྩལ(བསྩལ)།
340



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ལོ་ནས་སྨོན་ལམ་ཆེན་མོའི་དུས་སུ་རྗེ་ཉིད་ཀྱི་ཞབས་ཕྱིར་འཚལ་མིན་མཁན་
ཆེན་ཆོས་ཀྱི་གྲགས་པ་དང་
། ནང་སོ་རྣམ་པ། དགེ་འདུན་བརྒྱ་ལྷག་དང་བཅས་པས་
གནས་བརྟན་གྱི་ཆོ་ག་ཆེན་མོ་ཉིན་རེ་བཞིན་མཛད་པ་ན། དབུས་གཙང་གི་དུས་
གཟིངས(ཟིང་)ཞི་བ་སོགས་དགེ་མཚན་ཁྱད་པར་ཅན་ཡང་བྱུང་
། དེའི་རྗེས་སུ་ནང་
སོ་རྣམ་པ་དང༌
། ཆོས་རྗེ་འཚལ་མིན་པ་སོགས་ལ་འཇིགས་བྱེད་ཀྱི་བཀའ་དང་
། རབ་
བྱུང་ཞུ་མི་ཉི་ཤུ་ཙམ་གྱི་མཁན་པོའང་གནང་
། དེ་ནས་གཞིས་ཁ་ལྷུན་གྲུབ་གླིང་དུ་
ཕེབས་ཏེ། བསམ་གཏན་གྱི་གནས་པས་དགྱེས་པར་སྤྱོད་པའི་ཚེ། བྱམས་ཆེན་ཆོས་
སྡེའི་ཆེན་པོ་ཆོས་རྗེ་འཕགས་པ་བ་ཞབས་དྲུང་དུ་བྱོན་པ་ལ། ཙ་རིའི་ཞིང་སྐྱོང་གི་རྗེས་
གནང་དང་། དཔོན་སློབ་འགའ་ཤས་ལ་ཐུན་མོང་དུ་སྙིང་པོ་བརྒྱ་པ་རྩ་འགྲེལ་གྱི་ལུང་
སྩལ(བསྩལ)། དེ་ནས་བརྩམས་ཏེ་ལྕགས་རི་མཁན་ཆེན་པ་བྱང་ཆུབ་རྣམ་རྒྱལ། རབ་
འབྱམ(འབྱམས)པ་ལེགས་བཤད། གཉན་དབོན་པོ་ཆོས་ཀྱི་རྒྱལ་མཚན་སོགས་མང་པོ་
ལ་དཔལ་དུས་ཀྱི་འཁོར་ལོའི་འགྲེལ་པ་སྐྱར་བཅག་དང་བཅས་ཏེ་ཟླ་བ་ལྔ་ལ་རྫོགས་
པར་གནང་། དེའི་རིང་སྐུ་ཁམས་མཆོག་ཏུ་བདེ་ཞིང་
། གསུང་ཆོས་ཀྱི་བར་ཆད་དུ་
གྱུར་པའང་ཅི་ཡང་མ་བྱུང་ཞུ་བ་ལ། ངེད་དཔོན་སློབ་ཀྱི་གསུང་ཆོས་ལ་བར་ཆད་
འོང་མ་མྱོང་གསུང་ཞིང་
། ཡང་དིང་སང་དགེ་བཤེས་ཆེན་པོ་རྣམས་ཀྱང་སྡེ་སྣོད་ཀྱི་
མཁྱེན་རབ་ཀྱི་ཤེད་ཀྱིས་གསང་སྔགས་གསུང་བ་མ་གཏོགས། སྔགས་ལ་སློབ་གཉེར་
དོན་འཐུན(མཐུན)ཆད་འདུག་པས་ལོ་རེ་ལ་བརྒྱུད་རེ་རེ་འཆད་དགོས་འདུག །བདག་
གིས་ཀྱང་རྒྱུད་ཆེ་བ་བཞི་བཅུ་རྩ་གྲངས་རེ་འཆད་ཐུབ་པ་ཡིན་གསུང་
། སྐབས་དེར་
མི་ཉག་རབ་འབྱམ(འབྱམས)པ་ཆོས་ཀྱི་གྲགས་པ་སྒྲའི་ས་རིས་དང་
། དེའི་རྗེས་སུ་
སྦྱོར་དྲུག་གནང་དགོས་ཞུ་བ་ལ། སྒྲའི་ས་རིས་ལ་སོགས་པའི་ཐ་སྙད་ཀྱི་སློབ་དཔོན་
341



ལོ་པཎ་གྱི་རྣམ་ཐར་ཕྱོགས་བསྒྲིགས།
བྱེད་པའི་ལོང་མེད་གསུང་ནས་མ་གནང་། དེ་ལྟ་ན་སྦྱོར་དྲུག་སྩལ་དགོས་ཞུ་བ་ལ་
ཉམས་སུ་ལོན་ཚོད་གནང་བས། སྒྲ་ལེགས་པོ་མཁྱེན་པ་ཡིན་ཟེར་བ་ཙམ་ལས་མ་
ཐོས་ནའང་
། ཆོས་ཀྱི་རྒྱ་མཚོ་རང་དུ་འདུག་པ་ཞེས་བསྔགས་པར་བྱེད།
དེ་ནས་ཟླ་བ་བཅུ་གཉིས་པའི་ནང་དུ་བཀྲ་ཤིས་རྣམ་པར་རྒྱལ་བར་བདག་ལ་
ནང་དོན་གཟབས་བཤད་དང་། དགོངས་གཅིག་དང་
། གྲུབ་སྙིང་། རྗེ་ཉིད་ཀྱི་
བཀའ་འབུམ་ལས་ཕྲན་ཚེགས་འགའ་ཡར་རྣམས་ཀྱི་ལུང་། མི་གཡོ་བླ་མེད། རྡོ་རྗེ་
འཇིགས་བྱེད། དམ་ཚིག་གསུམ་བཀོད། རྡོར་དབྱིངས། ཕྱག་རྡོར་དབང་བསྐུར། རྡོ་རྗེ་
ཕུར་པ། བླ་མ་གསང་འདུས་རྣམས་ཀྱི་དབང་
། ནཱ་རོ་མཁའ་སྤྱོད། ཚོགས་བདག །
འཇམ་དབྱངས་ལྷ་ལྔ་རྣམས་ཀྱིས་རྗེས་གནང་
། བི་རུ་པའི་ཚེ་སྒྲུབ། འཆི་མེད་འཁྲུལ་
འཁོར་གྱི་ཕྱག་བཞེས་དང་བཅས་པ་བརྩེ་བ་ཆེན་པོས་གནང་
། རྗེས་སུ་བཀའ་དེ་རྣམས་
ནང་སོ་རྣམ་པ་དང་ཞབས་འབྲིང་བ་འགའ་ཤས་ལའང་རྗེས་སུ་གཟུང་(བཟུང་)།
དེ་ནས་གླང་ལོ་ཟླ་བ་གསུམ་པ་ལ་བསམ་གཏན་གླིང་དུ་ཕེབས་ཏེ། བདག་ལ་
བླ་མ་གསང་འདུས་ཀྱི་ཆོས་སྐོར་རྣམས་ཀྱི་ལུང་གནང་
། སླར་ཡང་རྗེ་འགོས་ཀྱི་དྲུང་
དུ་ཕྱག་འབུལ་ལ་ཐོགས་ཏེ་ཞབས་ཏོག་འབུལ་བ་རྒྱ་ཆེར་མཛད་ཅིང་
། དཔལ་དུས་ཀྱི་
འཁོར་ལོའི་མཆོག་དབང་དང་བདེ་མཆོག་སྟོད་འགྲེལ་གྱི་བཤད་པ་གསན། དེར་བདག་
ལ་བདེ་མཆོག་ནམ་མཁའ་དང་མཉམ་པའི་བཀའ་དང༌། འགྲོ་མགོན་རིན་པོ་ཆེའི་
བཀའ་འབུམ་ཐོགས་ཤིག །ཡེ་ཤེས་རྡོ་རྗེ་ཀུན་ལས་བཏུས་ཆེ་བ་རྣམས་ཀྱི་ལུང་སྩལ
(བསྩལ)། སླར་ཕྱིར་ལམ་བསམ་ཡས་སུ་ཕེབས་ཏེ་མཆོད་ཁང་ཐམས་ཅད་མཇལ། རྟེན་
གསུམ་རྣམས་ལ་སྙན་དར་ཅོད་པན་དཀར་མེ་ཞལ་ཟས་སོགས་མཆོད་པ་རྒྱ་ཆེན་པོ་
ཕུལ༑ ཁྱད་པར་ཁྲིམས་ཁང་གླིང་ལ་ཞིག་གསོས་དང་མཆོད་ཆ་མང་པོ་ཕུལ་ཏེ་རབ་
342



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གནས་གནང་།
དེ་ནས་མཆིམས་ཕུར་ཐོགས་ཏེ་དེར་གནས་པ་ཐམས་ཅད་ལ་ཆོས་དང་ཟང་
ཟིང་གི་ཕན་གདགས་ཀྱི་རིམ་པ་དང་། ཚོགས་འཁོར་བཟང་པོ་སྔར་འདི་བས་བཟང་
བ་གནས་འདིར་མ་བྱུང་ཟེར་བ་སྩལ(བསྩལ)། དུར་ཁྲོད་དུ་བྱིན་ཟའི་མཆོད་སྦྱིན་
ཆེན་པོ་དཔེ་མེད་པ་གནང་བས་མཐོང་ཐོས་དྲན་རེག་གི་བར་གྱི་ཕན་བདེའི་བཀའ་
དྲིན་བླ་ན་མེད་པ་མཛད།
སླར་བྱམས་པ་གླིང་དུ་ཕེབས་ཏེ་དབྱར་ཆོས་ཆེན་མོའི་དགེ་འདུན་ཚོགས་པ་
སྤྱི་དང་
། ཁྱད་པར་དེ་ལོ་ནས། ཆེན་པོ་བསོད་ནམས་འོད་ཟེར་བ་ལ་བརྟེན་ཏེ་མཚན་
ཉིད་ཀྱི་གྲ(གྲྭ)ཚང་གསར་དུ་འཛུགས་པའི་བདག་རྐྱེན་རྗེ་ཉིད་ཀྱིས་གནང་ཡོད་པ་
སོགས་ལ་བྱང་སའི་བཤད་པ། བྱམས་པ་གླིང་པ་རྣམས་ལ་སྔགས་འདུལ། མི་ཉག་རབ་
འབྱམ(འབྱམས)པ་སོགས་སུམ་བཅུ(ཅུ)བསྐོར་ལ་མཚན་བརྗོད་ཀྱི་སྐད་དོད་སྤྱོད་
དོན་གཉེར་བ་མང་པོ་དང་ནང་སོ་ཡུམ་སྲས་ལ་ལྔ་ལྡན་དང་སྤྱོད་ཡུལ་གྱི་ཁྲིད། བསམ་
གཏན་གླིང་དུ་སྒྲུབ་པ་བ་རྣམས་ལ་སྦྱོར་དྲུག་གི་སྔོན་འགྲོ་རྣམས་སྩལ་ཞིང(བསྩལ་
ཅིང་)༑ སྨོན་ལམ་ཆེན་མོ་གོང་འཕེལ་གནང་། དེ་ནས་ལྷུན་གྲུབ་གླིང་དུ་སྐུ་མཚམས་
ཀྱི་ངང་ལས་མི་ཉག་རབ་འབྱམ(འབྱམས)པ་ལ་ཕག་མོའི་བཀའ་དང་
། ཆོས་འཁོར་
སྒང་པ་ལ་སྦྱོར་དྲུག་གི་ཁྲིད་སྩལ(བསྩལ། བྱམས་པ་གླིང་གཟིམས་ཁང་གི་ཟངས་གྲི་
ཅན་གྱི་རྟེན་གཏོར་གསོ་བའི་དུས་ཚིགས་ལ་བབ་དུས། ཐུགས་དམ་གྱི་སྒང་ལ་ད་ལྟ་
གཏོར་མ་གསོ་ཆས་རྫོངས་གསུང་བ་དང་
། རྗེས་སུ་གུར་མགོན་དང་ཟངས་གྲི་ཅན་
མི་གཅིག་ཟེར་བའི་དོགས་པ་དེ་དེ་རིང་ཆོད་བྱུང་གསུང་
།
དེ་ནས་བསམ་གཏན་གླིང་གི་སྒྲུབ་སྡེར་སྒྲུབ་པ་བ་བཅུ་དྲུག་འཚམས(མཚམས)
343



ལོ་པཎ་གྱི་རྣམ་ཐར་ཕྱོགས་བསྒྲིགས།
ལ་བཅུག་སྟེ། སྒྲུབ་ཁང་སོ་སོར་ཐེགས་ནས་ཕྱག་ནས་དང་
། སྒྲུབ་པ་བ་སོ་སོ་ལ་དྲི་མལ།
གེགས་སེལ་བོགས་འདོན་གྱི་དམིགས་པ་དང་འཁྲུལ་འཁོར་སོགས་གནང་བས། སྔོན་
དུ་གེགས་ཀྱིས་བཏབ་ཅིང་ལོ་མང་པོར་གཅོང་ནད་ཀྱིས་གཟིར་བ་རྣམས་ཀྱང་འཕྲལ་
དུ་ཞི་བར་མཛད་ལ། དམ་པ་འདིས་གང་ཟག་སུ་ལ་ཁྲིད་སྩལ(བསྩལ)ཀྱང་
། གེགས་
ཀྱིས་བཏབ་སྟེ་སྒྲུབ་པའི་བར་ཆད་དུ་གྱུར་པ་མི་སྲིད་པར་འདུག་སྟེ། བཀའ་ལས་
ཀྱང་༑ ཁྱེད་རང་རྣམས་ཀྱི་རྒྱུད་ལ་ཚེ་འདི་དང་འཁོར་བའི་བདེ་སྐྱིད་ལ་དགའ་བ་
དང་༑ རང་དོན་ཡིད་བྱེད་རྣམས་ཀྱི་གེགས་འདི་མ་བྱུང་ན། ང་རང་གིས་བསླབས་པ་
བཞིན་བྱས་ཕྱིན། བྱེད་བཅིངས་ཀྱི་གནད་མ་ཤེས་པར་རྩ་རླུང་འཁྲུགས་པའི་གེགས་
འདི་མི་འབྱུང་ཁག་ཐེག་པ་ཡིན་གསུང་
། དེར་སྒྲུབ་པ་བ་ཐམས་ཅད་ལ་ཐུན་མོང་
དུ་སོར་བསྡུད(སྡུད)ཀྱི་གདམས་པ་བཏབ་སྟེ་མཚམས་སུ་བཅུག །
དེ་ནས་ལྷུན་གྲུབ་ལྷ་རྩེར་ཕྱིར་ཕེབས་ཉིན་ནས་སྐུ་གྲིབ་ཀྱི་རྐྱེན་གྱིས་ཅུང་ཞིག་
སྐུ་ཁམས་མ་བདེ་བར་གྱུར་པ་ལ། དྲུང་དུ་འཁོད་པ་རྣམས་སྒྲུབ་སྡེའི་གཉན་ཆ་ཡིན་
ནམ་ཞེས་ཡིད་བློང་བ་ན། བཀའ་ལས། བདག་ལ་དགེ་རྩ་སྟོབས་ཆེ་བ་རེ་ནམ་འགྲུབ་
པ་ན་ལྷོངས་ཀྱི་རྣམ་པ་རེ་ངེས་པར་འོང་བ་རྒྱུས་ཡོད་པ་བཞིན། ད་ལན་ན་བ་འདིའང་
སྒྲུབ་སྡེའི་ལས་ལྷོངས་སུ་འདུག །ལས་ལྷོངས་རྒྱུ་ཅིག(ཞིག)ཡོད་ཕྱིན་འདུས་བྱས་ཀྱི་
དགེ་རྩ་ལའང་འོང་ན། ཟུང་འཇུག་གི་ལམ་སྒོམ་པའི་སྒྲུབ་པོ་འདི་ཙམ་ཚུགས་པ་ལ་
ཅིས་ཀྱང་འོང་ཐང་
། ལར་བསྟན་པ་དང་སེམས་ཅན་གྱི་ཕན་བདེར་འགྱུར་བའི་དགེ་
རྩ་སྟོབས་ཆེན་བྱེད་པ་ལ་གཉན་ཆ་འོང་ཟེར་བ་དེ། དགེ་རྩ་བྱེད་མ་འདོད་པའི་བདུད་
ཀྱི་གཏམ་ཡིན། ཁ་རོག་སྡོད་གསུང་།
དེ་ནས་ཟླ་ཤས་བརྒྱུད་མར་ཅུང་ཟད་མཉེལ་ཞིང་། མཚན་ལྟས་པ་རྣམས་
344



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཀྱང་ཟླ་བ་བཅུ་པ་འདི་ལ་དོག(དོགས)ཆ་ཆེ་ཞུ་བ་ལ། དོན་དུ་མོ་ལྟས་པའི་བློས་དཔྱད་
པའི་ཡུལ་ལས་འདས་ནའང་
། གཞན་ངོ་ལྟར་སྟོན་པས་སྐུ་མཚམས་དམ་པར་བསྡམས་
ཏེ༑ རྟག་ཏུ་བསམ་གཏན་གྱི་གནས་པ་གཙོ་བོར་གནང་། དེའི་སྔ་རོལ་དུ(ཏུ)ཆོས་
འཁོར་སྒང་པས་སྐུ་ཁམས་ཀྱི་བསྙེལ་བབས་འདི་བློ་ཤིན་ཏུ་མ་བདེ་ནའང་
། ཚེས་བཅུ་
ལ་སོགས་པའི་ཐུགས་དམ་གནང་དུས་བདེ་བར་མངོན་པས་ཅུང་བློ་སོས་པར་བྱུང་ཞུ་
བ་ལ། བཀའ་ལས། བདག་ཇི་ཙམ་ན་ཡང་དགེ་སྦྱོར་འཆག་མ་མྱོང་གསུང་བ་དང་
།
སྐབས་འགར། ཅུང་ཟད་ན་བར་སྣང་བ་འདི་ཙམ་གྱིས་ཀྱང་སྔོན་གྱི་ལས་
ས་ངན་པའི་
སྒྲིབ་པ་མང་པོ་ཟད་འགྲོ་བར་གསུངས་པ་དང་། འདི་ལ་བརྟེན་ནས་སྦྱིན་བདག་
དང་ཁྱེད་རྣམས་ཀྱིས་རིམ་གྲོ་དང་གཅེས་སྤྲས་ཀྱིས་སེམས་ཁུར་བྱས་པས། ཁྱེད་རྣམས་
ཀྱིས་ཀྱང་ཟུང་འཇུག་གི་ལམ་སྟོན་པའི་བླ་མའི་ཆེད་དུ་བྱ་བ་བྱས་པར་འགྲོ་བའི་
ཐབས་མཁས་ཀྱི་སྒོ་ཡིན་མོད་གསུང་བ་དང་། ཡང་། འདི་ལྟ་བུའི་རྐྱེན་གྱི་རྣམ་པ་མང་
པོ་ཡང་འོང་བར་འདུག་པ། ཆོས་ཟབ་མོ་ལ་བཟོད་པའི་བྱང་ཆུབ་སེམས་དཔའ་དེ་
མནར་ཞིང་རབ་ཏུ་མནར་བར་འགྱུར་བར་གསུངས་པ་བཞིན། བླ་མ་རྣམས་ཀྱི་བཀའ་
དྲིང་(དྲིན)ལས་ཆོས་ཟབ་མོ་ལ་གོ་བ་རྙེད་ཅིང་ལམ་ཟབ་མོ་ཉམས་སུ་བླངས་པས་
བསྐལ་པ་མང་པོར་མྱོང་དགོས་པའི་ལས་མང་པོ་ཚེ་འདིར་རྐྱེན་ངན་འདི་ཙམ་དུ་
ཞུགས་པ་ཡིན་པས་དོན་ལ་བཟང་བ་དེར་འདུག་གསུང༌། ལོ་དེའི་ཟླ་བ་བཅུ་གཅིག་
པའི་ནང་དུ་རྗེ་འགོས་ཀྱི་ཞལ་སྔ་ནས་སྐུ་ཁམས་མཉེལ་བའི་སྐད་ཆ་བྱུང་བ་ལ། སྐུ་
རིམ་གྱི་ཁྱད་པར་མང་པོ་དང་
། མྱ་ངན་ལས་མི་འདའ་བར་གསོལ་བ་འདེབས་པ་དོ་
གལ་ཅན་བརྟུད(བསྟུད)མར་གནང་ནའང་། རྗེ་འགོས་ཀྱི་ཞལ་སྔ་ནས་ཀྱི་སྐུ་ལུས་
གཅེར་བུ་བྱེ་རྫབ་ཀྱི་དབུས་སུ་ཚུད་པ་དང་
། ཉི་མ་ཤར་ཀྱི་རིའི་རྩེར་ནུབ་ཏུ་ཉེ་བའི་
345



ལོ་པཎ་གྱི་རྣམ་ཐར་ཕྱོགས་བསྒྲིགས།
གྲིབ་གཟུགས་ནུབ་ངོས་སུ་རིང་དུ་སོང་བ་འདྲ་བའི་མཚན་མ་ལས་མ་བྱུང་གསུང་ཞིང་
།
ཉི་མ་ཤར་དུ་ནུབ་པ་མི་སྲིད་པས་གྲིབ་གཟུགས་རིང་པོ་ཉིད་ཀྱིས་མཚོན་ཏེ་རེ་ཤིག
(ཞིག)བཞུགས་པ་ཨེ་སྲིད་ན་གསུང་བ་དང༌། བླ་མའི་སྐུ་ཁམས་འདི་འདྲར་གྱུར་
ནས་བདག་རང་ནད་ཀྱིས་གདུངས་པ་འདི་མིན་ན། བསྙེལ་གཡོག་དང་རིམ་གྲོ་
འབུལ་བ་ལ་འཕྲལ་དུ་འགྲོ་དགོས་རྒྱུ། ཕྱིན་ནས་ཀྱང་དགོངས་པ་དང་ལྡན་ཏེ། སྐུ་
ཁམས་འཚོ་བ་ཅིག(ཞིག)བྱུང་ན་དང་བདག་རང་བླ་མ་དེའི་ཆེད་དུ་ཤི་ནའང་ཤི་གོ་
ཆོད་དེ་གསུང་བའི་མུས་ལས། ཟླ་བ་དེའི་ཉི་ཤུ་བརྒྱད་ལ་རྗེ་འགོས་ཀྱི་ཞལ་སྔ་ནས་
ཞིང་གཞན་དུ་གཤེགས་པའི་གཏམ་གྱིས་སླེབ་སྟེ(སླེབས་ཏེ། དེ་མ་ཐག་ཏུ་གུང་ཞག་
གི་བར་རྗེ་ཉིད་ཀྱིས་རྒྱུད་སྡེ་བཞིའི་སྒོ་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་
དད་དུ་བསྒྲུབས་ཏེ་བསྙེན་པ་དང་
། རྒྱུད་སྡེ་དེ་དང་དེའི་སྒོ་ནས་ཕྲིན་ལས་རབ་འབྱམ
(འབྱམས)བསྐུལ་ཞིང་བདག་ཉིད་འཇུག་པ། གཞན་དྲུང་ན་འཁོད་པ་རྣམས་བླ་མ་
མཆོད་པའི་ཆོ་ག་དང་
། འཕགས་པའི་དགེ་འདུན་རྣམས་བདེ་བར་གཤེགས་པ་བརྒྱད་
ཀྱི་སྨོན་ལམ་བསྐུལ་བ་སོགས་བགྱིད་དུ་སྩལ(བསྩལ)། དེའི་ཚེ་བདག་གི་བླ་མ་དེ་
དགའ་ལྡན་དུ་གཤེགས་པ་ཡིན་པས་རྗེ་བཙུན་གྱི་སྐུ་རེ་མཆོད་བཀོད་ཀྱི་དབུས་སུ་
ངེས་པར་བཞུགས་སུ་གསོལ་གསུང་བ་དང༌། སྔར་རྗེ་ཉིད་ཀྱི་སྐུ་རིམ་ལ་སྦྱིན་བདག་
གིས་རྩེས་ཐང་དུ་ཚྭ་འགྱེད་ཅིག་བཏང་བ་དྲག་པ་འདྲ་ཞུ་དུས། ད་ལན་ལ་ཐེན
(འཐེན)། དེ་ཙམ་རང་ཡང་མི་དགོས་གསུང་ཐེན(འཐེན)པ་གནང་ཡོད་པ་འདིའི་
གཏམ་གསན་པའི་ཚེ། བཀའ་ལས་སྔར་དེ་སྐད་བྱས་པ་དེ། ངེད་རང་གི་ན་དོགས་ཤི་
དོགས་རང་ལ་རིམ་གྲོས་ཆོག་པ་སོང་
། མ་འོངས་པ་འདི་འདྲ་དེ་སྲིད་དོགས་ཐེན(འཐེན)
ཞུས་པ་ཡིན། ད་བླ་མ་དེ་བཀའ་དྲིན་གཞན་དང་མི་འདྲ་བས། དཀོན་མཆོག་མཆོད་
346



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
པའི་ཡོ་བྱད་འདི་རྣམས་ནི་དཀོན་མཆོག་རང་ལ་བསྔོས་པ་ཡིན་པས་བེད་སྤྱོད་བྱེད་
པ་དེ་བློ་སྐྱོན་དུ་འདུག །གཞན་དབང་གང་ཡོད་གཏོང་། དེའི་ལྷག་གང་དགོས་གསོ་
བ་ཅིག(ཞིག)དགོས་པའི་བཀའ་གནང་སྟེ། གསེར་ཞོ་ཉི་ཤུ། དངུལ་ཕོར་བཞི། ན་
བཟའ་གོས་ཟླམ་དྲུག །གོས་ཡུག་ཕྱི་ནང་དྲུག་སོགས་ཀྱིས་གཙོས་པའི་རྩེས་ཐང་ཚོགས་
ལ་བཞི་ནམ་འགྱེད་མང་ཇ་དང་བཅས་པ་གནང་ཏེ(སྟེ)དགོངས་པ་ཡོངས་སུ་སྐོང་
བར་མཛད། སྐབས་དེར་ལྷོ་རྒྱུད་ཡངས་པའི་རྒྱལ་ཁམས་དབང་སྒྱུར་བ་བཀྲ་ཤིས་དར་
རྒྱས་ལེགས་པའི་རྒྱལ་པོ་ལ་ས་ཕྱོགས་དེ་བྱིན་གྱིས་བརླབ་པའི་ཆེད་དུ་ཐུབ་དབང་
བདུད་ཐམས་ཅད་ལས་རྣམ་པར་རྒྱལ་བའི་སྐུ་ཟངས་གསེར་ལས་གྲུབ་པ་རྒྱབ་མཐོ་ཉི་
ཤུ་རྩ་བཞི་ཡོད་པ་དང་
། སྡོམ་པའི་དངུལ་སྐུ་རྣམས་བལ་པོའི་བཟོ་རིགས་པ་གནང་སྟེ་
བཞེངས་པའི་བཀའ་གནང་ནས་བར་ཆད་མེད་པར་གྲུབ་པའི་བཀའ་དྲིན་དང༌།
གཞན་ཡང་རང་སྲིད་ཆོས་ལྡན་དུ་སྐྱོང་བ་དང་
། དགེ་བའི་ལས་ལ་རྒྱ་ཆེར་རྩོལ་ཞིང་།
ཁྱད་པར་བསྟན་པ་དང་དགེ་འདུན་གྱི་སྡེ་རྣམས་འཕེལ་རྒྱས་སུ་འགྱུར་བའི་ཞབས་
ཏོག་ལ་ཆེ་ཐང་དུ་སྩོལ་དགོས་པའི་བཀའ་སྩལ་སྔ་ཕྱིར་གནང་ཞིང་། དེས་ཀྱང་བཀའ་
བཞིན་སྒྲུབས(བསྒྲུབས)།
དེ་ནས་ཆུ་ཕོ་སྟག་གི་ལོ་ཟླ་བ་དང་པོའི་ནང་དུ་བདག་ལྷུན་གྲུབ་ལྷ་རྩེར་
ཞབས་དྲུང་སླེབ་ཐོག་བཞུགས་གདིང་ཕུལ་ཏེ་ཞབས་བརྟན་པར་གསོལ་འདེབས་ཕུལ་
བ་དེ་ལ་བཞུགས་ནས། བཀའ་ལས། ཁྱེད་ཉིད་སྲིད་པའི་གྲོང་དུ་གཞན་གྱི་དོན་ལ་
དགྱེས་པ་དེ་སྲིད་དུ་སྟན་འདི་ལ་འདུག་སྟེ་ཕྲིན་ལས་ཀྱི་དགོངས་པ་བསྐང་བ་ཞུ་གསུང་
བ་ཕེབས། དེའི་ཚེ་ཆོས་ཀྱི་རྗེ་དཔལ་ལྡན་ཀརྨ་པ་རང་བྱུང་ཀུན་མཁྱེན་ཆོས་ཀྱི་རྒྱལ་
པོ་མདོ་ཁམས་ནས་ཡུལ་དབུས་ཀྱི་སའི་ཆ་མཚུར་ཕུར་ཕེབས་པ་ལ། ཞུ་ཡིག་ཡོན་ཏན་
347



ལོ་པཎ་གྱི་རྣམ་ཐར་ཕྱོགས་བསྒྲིགས།
བསྔགས་པའི་ཕྲེང་བ་རྨད་དུ་བྱུང་བའི་དོན་ཅན་རྟེན་དང་བཅས་པ་གཉན་དབོན་པོ་
ཆོས་ཀྱི་རྒྱལ་མཚན་པ་ཞབས་དྲུང་དུ་མངགས་ཏེ་ཕུལ་བས། ཁོང་ལ་རྨི་ལྟས་ཡ་མཚན་
པ་རྗེ་ཀརྨ་པ་ཆེན་པོ་དང་། རྗེ་འདི་ཉིད་མཇལ་བ་ལ་སོགས་པའི་བྱིན་རླབས་ཀྱི་ཆོ་
འཕྲུལ་དག་ཀྱང་བྱུང་བར་གྱུར་འདུག་ཅིང་
། སླར་ཞུ་ལན་རྟེན་དང་བཅས་པ་དག་
གིས་ཕན་ཚུན་དགྱེས་པ་བསྐྱེད་པར་མཛད་དོ། །སྐབས་དེར་སྒམ་པོ་མཁན་ཆེན་པ་
རྒྱལ་མཚན་བཟང་པོ་དང་། སྨན་ཐང་རབ་འབྱམ(འབྱམས)པ་བླ་མ་བཟང་སོགས་ལ་
སྦྱོར་དྲུག་གི་ཁྲིད་སྩལ(བསྩལ)།
དེ་ནས་ལོ་དུས་ཀྱི་སྦྱིན་བསྲེག་ཆེན་མོ་གནང་རྗེས་སྐུ་མཚམས་ཀྱི་ངེས་པ་ལ་
བཞུགས་དུས་ཀྱང་བསྙེལ་རོ་ལངས་པའི་རྣམ་པས་སྐུ་ཕྱལ་དུམ་ཞིག་བསྙེལ་བ་ལ།
ནུབ་གཅིག་མནལ་ལམ་དུ། སྔགས་པ་ཕོད་ཁ་ལྕགས་ནག་གྱོན་པ་ཅིག(ཞིག)བྱུང་
ནས༑ ལས་ལྷོངས་དང་ལམ་གཏོང་གི་ཐུགས་དམ་ཡང་དེ་ཙམ་ཡིན། ཉིད་བསྟན་པ་
དང་སེམས་ཅན་གྱི་དོན་མཛད་དགོས་པ་ལ། འདི་ལྟ་བུའི་བསྙེལ་གཞི་དང་བརྟན་
གྲོགས་གནང་བའི་ཐབས་མེད་པས་འདི་ཅི་ནས་ཀྱང་བཏོན་པ་གྲག(དྲག)ཞུ་བ་ལ།
ལན་དུ། ནད་ནི་འདོན་པར་དང་འདོད་དེ་འདོན་ལུགས་ཇི་ལྟར་བགྱི་གསུངས་པས།
མཚོན་ཅིག(ཞིག)ཕྱག་ཏུ་ཕུལ་ནས་ཕྱག་གི་འདོན་པ་ཞུ་དང་ཟེར་བ་ལ། རྗེ་ཉིད་ཀྱིས་
ཕྱག་གི་མཚོན་དེས་བསྙེལ་གཞིའི་ཐད་དུ་ཕུག་པས་ཚ་བའི་ཟུག་རྔུ་སོགས་མེད་པར།
བུག་པའི་ནང་ན་རྔ་མའི་ཕོན་པོ་འདྲ་གཅིག་འདུག །དེའི་སྣ་ནས་སྔགས་པ་དེ་
ཐེན(འཐེན)བྱུང་བས། རྔ་མ་ནག་པོའི་ཕོན་པོ་ཤིན་ཏུ་རིང་བ་གཅིག་ཐོན་བྱུང་བ་ན།
འདི་འདྲ་ནད་ཡིན་པས་ཁྱེད་ཀྱིས་མནན་པ་ཅིག(ཞིག)གྱིས་ཤེས(ཞེས)སྩལ་བས
(བསྩལ་པས)། མནན་པ་རང་ཡང་མི་དགོས། ཁྱེད་ཀྱིས་སྐུ་ལས་བྱུང་བ་ཡིན་པས་འ
348



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཙུགས་བྱེད་ཟེར་སྔགས་པ་དེའི་ཕྲག་པ་ལ་བཟད་དེ་སོང་བས། ཕྱལ་ལ་བསྙེལ་གཞི་
ཅི་ཡང་མེད་ཅིང་སྟོང་སང་ངེ་བ་ལ་བདེ་བའི་ཉམས་དང་བཅས་པ་ཅིག(ཞིག)བྱུང་
གསུང་ཞིང་། དེ་ལ་བརྟེན་ནས་མོ་ཕྲུ་ཟན་རིལ་སོགས་ཀྱང་བཟང་བས་སྐུ་ཁྲུས་ཞུས་པ་
ཉིད་ཀྱིས་སྐུ་ཁམས་ཤིན་ཏུ་བདེ་བར་བྱུང་བའི་རྒོངས་ཤིག་མནལ་ལམ་དུ་མི་དཀར་
པོ་ཅིག(ཞིག)ན་རེ། ད་ལན་གྱི་སྐུ་ཁྲུས་དེ་འདྲ་སྨན་དཔྱད་པའི་སྨན་ཁྲུས་ཙམ་དུ་ག་
ན་ཟད། མ་དག་པའི་རྟེན་འབྲེལ་བཅུ་གཉིས་ཚར་གཅིག་དག་པ་ཡིན་མོད་ཟེར་བ་
ཅིག(ཞིག)བྱུང་སྟེ། ན་ཚ་སྡིག་སྒྲིབ་ཀྱི་ཕྱགས་ཤིང་ཡིན་གསུང་བ་དེ་མད་པར་འདུག་
གསུང་། དེ་ནས་སྐུ་ཁམས་དངས(དྭངས)པ་དང་དུས་མཚུངས་སུ་བདག་ཞབས་དྲུང་
དུ་སླེབ། བསམ་གཏན་གླིང་དུ་སྐུ་མཚམས་ཁོངས་སུ་རྣལ་འབྱོར་ཡན་ལག་དྲུག་པ་
པཎ་ཆེན་ལུགས་ཀྱི་ཁྲིད། འདུལ་བ་མདོ་རྩའི་ལུང་། དཀའ་གནས་ཀྱི་བཤད་པ་དང་
བཅས་པ། མེ་ཏོག་ཕྲེང་རྒྱུད། ཀཱ་རི་ཀཱ་ལྔ་བཅུ་པ། སུམ་བརྒྱ་པ་རྣམས་ཀྱིས་ལུང་
།
དོན་གྲུབ་མའི་བྱིན་རླབས་རྣམས་བརྩེ་བས་གནང་
། གཞན་ཡང་གཞི་བྱེས་ཀྱི་དགེ་
བཤེས་འགའ་ཤས་དང་
། སྒྲུབ་པ་བ་སུམ་བཅུ་རྩ་གྲངས་ལ་ལྔ་ལྡན་གྱི་ཁྲིད། ལོ་
མཚམས་པ་སུམ་བཅུ(ཅུ)ཙམ་མཚམས་སུ་བཅུག་སྟེ་སྦྱོར་དྲུག་གི་ཁྲིད་རྣམས་སྩལ
(བསྩལ)། གནས་འདིར་སྦྱོར་དྲུག་སྒོམ་མི་བརྒྱ་མ་ལོངས་ཀྱི་བར་དུ་བསག་པའི་འདུན་
པ་བྱེད་པ་ཡིན་གསུང་།
དེ་ནས་ཡང་དགོན་ཕོ་བྲང་དུ་ཐེགས་ཏེ། རྗེ་འགོས་ཀྱི་གདུང་མཇལ་བ་དང་།
སྐུ་འདྲ་ལ་རབ་གནས་ཕུལ། སླར་བདག་ཀྱང་ཞབས་ཕྱིར་འབྲངས་བཞིན་དུ་བྱམས་པ་
གླིང་དུ་ཕེབས་ཏེ་དབྱར་ཆོས་ཀྱི་དགེ་འདུན་སྟོང་ཕྲག་ལྷག་པ་ལ་བྱང་སའི་བཤད་པ་
དང་༑ བཀའ་གདམས་པའི་བེ་བུམ་སྔོན་པོ། མངའ་རིས་རབ་འབྱམ(འབྱམས)པ་ཤེར་
349



ལོ་པཎ་གྱི་རྣམ་ཐར་ཕྱོགས་བསྒྲིགས།
རྒྱལ་བ་སོགས་སུམ་བཅུ(ཅུ)སྐོར་ལ་ཟབ་མོ་ནང་དོན་གྱི་བཤད་པ་དང་ལྔ་ལྡན་གྱི་
ཁྲིད༑ འགའ་ཤས་ལ་ཕག་མོའི་ཁྲིད་སོགས་ཟབ་རྒྱས་ཀྱི་ཆོས་སྒོ་མང་དུ་གནང་
། ཕྱི་
ཆོས་ལ་ཆོས་ཇའང་ཉིན་རེ་ཞིང་ཕལ་ཆེར་མ་རག་པ་བྱུང༌
། དབྱར་ཆོས་ཀྱིས(ཀྱི)
དུས་ཐམས་ཅད་དུ། གཞི་བྱེས་ཀྱི་འཆད་ཉན་པ་རྣམས་གཙོ་བོར་གྱུར་པའི་དགེ་བའི་
བཤེས་གཉེན་དྲག་བཏུས་མང་པོ་རེ་མོས་ཀྱིས་ཉིན་རེ་ཞིང་ཞབས་དྲུང་དུ་བོས་ཏེ་
བཟའ་བཏུང་གི་ཁྱད་པར་མང་པོ་གནང་བ་དང་
། སླར་ཕྱོགས་ལ་འདེགས་པར་གཟས་
པ་ན། དགེ་བཤེས་ཆེ་ཆུང་དང༌། བློ་གསར་བ་རྣམས་ལ་བློ་བསྐྱེད(སྐྱེད)ཆེ་ཆུང་ལ་
སོགས་པའི་ངོས་ནས་འཐུན(མཐུན)རྐྱེན་མང་པོ་གནང་སྟེ། ཆོས་ལྟ་ཞོག་རྙེད་པས་
དགེ་འདུན་ཐམས་ཅད་ཚིམ་པར་མཛད། ཁྱད་པར་སྨོན་ལམ་ཆེན་མོ་ལོ་སྔ་མ་རྣམས་
ལས་ཆེས་འཕགས་པ་གནང་། དེའི་རྗེས་སུ་ལྷུན་གྲུབ་གླིང་དུ་ཕེབས་ཏེ། རྟ་མགྲིན་ལྷ་
བཞི་འདི་ཡབ་མེས་བརྒྱུད་པའི་ཆོས་ཡིན་པས་ཡིག་ཆ་ཅིག(ཞིག)བྱེད་པ་ཡིན
གསུངས་ནས། དེའི་ལས་བྱང་དང་
། བདག་གིས་གསོལ་བ་བཏབ་པའི་ངོར་ཚེ་རིངས་
མཆེད་ལྔའི་རྗེས་གནང་གི་རྩོམ་པ་རྗེས་སུ་གཟུང་(བཟུང་)སྟེ། དེ་ལྟར་གསུང་རབ་
རྩོམ་པ་གནང་བའི་དུས་ངེས་པ་འདིར་འཁོད་པ་རྣམས་དང་། གཞན་ཡང་དུས་མ་
ངེས་པ་མང་དག་དང་མདོ་རྒྱུད་ཀྱི་ཟིན་བྲིས། གསུང་མཆན། དཀར་ཆག །ཞུས་ལན།
ཆོས་སྐྱེས་སུ་སྩལ་བའི་བཀའ་ཤོག །སྙན་དར་ཞལ་ཡིག་སོགས་བཀའ་འབུམ་ཡོངས་སུ་
རྫོགས་པ་ལ་པུསྟི་བཅུ་གཉིས་ཙམ་དང་། འགྱུར་གནང་བ་ལ་པོ་ཏི་གཅིག་ཙམ་སྣང་
ངོ་༑ །
དེ་ནས་སྦྱིན་བདག་དང་ཞལ་སློབ་རྣམས་དགེ་བའི་ལས་ལ་དངོས་རྒྱུད་དུ་སྦྱོར་
བའི་དགོངས་པས། མཆིམས་ཕུར་སྤྱི་བོའི་གཙུག་ལག་ཁང་དང་སྒྲུབ་ཕུག་གི་ཞིག་
350



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
གསོས། སློབ་དཔོན་ཡབ་ཡུམ་གྱི་སྐུ་དང་ཞལ་འབག་ལ་སོགས་པའི་རྟེན་གསུམ་
བཞེངས་ཏེ་རབ་གནས་དང་
། གནས་དེར་ཚོགས་ཆས་སྦྱོར་བ། བསམ་གཏན་གླིང་གི་
སྒྲུབ་སྡེར་མཆོད་ཁང་རྩིག་པ། འཚལ་མིན་དུ་འཕགས་པ་ལྷ་ཁང་གི་རི་མོ་དང་རྟེན་
བཞེངས་པ། ལོ་སྔ་མ་ནས་གྲ་ཐང་གི་གཙུག་ལག་ཁང་གི་ཞིག་གསོ་སྟོབས་ཆེན་གནང་
བ་སོགས་བསྟན་པ་ལ་ཕན་པའི་མཛད་པ་རླབས་པོ་ཆེ་རྣམས་སྒྲུབ་ཏུ་སྩོལ་བར་
མཛད་ཅིང་། དཔོན་ས་ཀུན་དགའ་ལེགས་པའི་དགོངས་རྫོགས། ཚོགས་སྡེ་བཞི་
འཕགས་སྡེ་གཉིས་དང་བཅས་པ་ལ་མང་ཇ། སྐུ་གདུང་དྲུང་དུ་སྙན་དར་དང་མཆོད་
པ༑ རྗེ་ཉིད་ཀྱིས་སྒྲུབ་མཆོད་སོགས་ལེགས་པར་གནང་འདུག་ཅིང་
། དཔོན་ས་དེ་སྐུ་
འཚོ་བའི་དུས་ཀྱང་རྗེ་ཉིད་ལ་ཐུགས་བས་མཛད། ཕྱག་འབུལ་མི་བཞེས་པ་སོགས་
མཛད་འདུག་ཀྱང་། མཛད་པ་ཅིར་ཡང་འཆར་བ་དེ་དག་ལ་ཅུང་ཟད་ཀྱང་ལོག་
པར་མི་གཟིགས་པར། ངེད་ཀྱི་བླ་མ་དཔོན་ས་གྲུབ་ཐོབ་ཡིན་པས་གྲུབ་པའི་སྤྱོད་
པ་ཡིན། ཁོང་ཅིར་སྣང་ཡང་རང་ངོས་ནས་བླ་མའི་འདུ་ཤེས་མ་ལོག་པ་ཡོད་གསུང་
བ་དང་། བླ་མ་ལ་སྐུར་བ་ཞུ་བ་སུས་བློས་བཟོད་གསུངས་ནས། ཞབས་དྲུང་གི་ཉེ་སྐོར་
དང་སྙན་དུ་གསན་པ་ལ་སྐུར་ཚིག་སུས་ཀྱང་ཞུས་ས་མི་འོང་སྟེ། སྐྱེས་བུ་མཆོག་གི་
མཛད་པའི་མཚམས་ལས་གཞར་ཡང་འདའ་བར་མི་སྤྱོད་པ་ཡིན་ནོ། །
སྤྱིར ཡང་ཁོ་བོའི་བླ་མ་རྗེ་བཙུན་དམ་པ་མཆོག་འདི་ནི་མི་སློབ་པའི་ཟུང་
འཇུག་སྔོན་ཉིད་ནས་མངོན་སུམ་དུ་མཛད་ཟིན་མོད་ཀྱི། གདུལ་བྱའི་སྣང་བ་དང་
འཐུན(མཐུན)པའི་སྐུ་འཛིན་པ་འདི་ཉིད་ཀྱིས་དུས་ཐམས་ཅད་པའི་ཀུན་ཏུ་སྤྱོད་པ་ནི།
སྔོན་ཐོས་པ་རྒྱ་མཚོ་ཡོངས་སུ་འཚོལ་བར་མཛད་པའི་དུས་རྣམས་དང་། བསྟན་པ་
དང་སེམས་ཅན་གྱི་ཕན་བདེ་སྤེལ་བའི་མཛད་པ་ལ་ཆེ་ཐང་དུ་སྩོལ(རྩོལ)བར་དགྱེས་
སྤྱི
351



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་ཚེ་ན། གནས་དེ་དང་དེ་ལ་ཉིན་མཚན་ཕྱད་པར་རྟག་འགྲུས་སུ་སྩོལ(རྩོལ)བ་
མཛད་ལ། ཕྱིས་ཕལ་ཆེར་སྒྲུབ་པའི་དམ་བཅའ་ཆེན་པོས་དུས་འདའ་བ་ལས། ཉིན་
ཞག་གཅིག་གི་ཚེ་ན། ཐོ་རངས་ཀྱི་ཐུན་དང་པོ་ནས་བརྩམས་ཏེ་ནམ་ལངས་ཀྱི་བར་
ནང་གི་རྣལ་འབྱོར་ལ་རྩེ་གཅིག་ཏུ་མཉམ་པར་བཞག་སྟེ། ཞོགས་པའི་ཆ་ལ། གཟིགས་
རྟོག་གི་རྒྱུན། དེ་ནས་བསམ་གཏན་ཁང་བར་ཕེབས་ཏེ་སྔ་དྲོའི་ཐུན་དང་། དེའི་
མཐར་སྐུ་སྦྱོངས། དེ་ནས་ཁྲུས་ཀྱི་རྣལ་འབྱོར། ཕྱག་མཆོད། དེ་རྗེས་རྒྱུད་སྡེ་བཞིའི་
སྒྲུབ་མཆོད་དང་། དཀར་གཏོར་སོགས་ཐུན་མཚམས་ཀྱི་གཏོར་མ་རྣམས་གནང་སྟེ།
གུང་ཚིགས་གྲོལ་ནས་གསུང་ཆོས་རྣམས་སྩོལ་ཞིང་
། སླར་ཕྱི་དྲོའི་ཐུན་དང་། སྲོད་
དང་པོའི་ཆ་ལ་ཕག་མོའི་ཚོགས་མཆོད་དང༌
། ཐུགས་དམ་གཏོར་མ་རྣམས་གནང་།
དེ་ནས་སྲོད་ཐུན་གནང་ནས་གུང་གི་ཆ་ལ་འོད་གསལ་གྱི་ངང་དུ་ཅུང་ཟད་རེ་
མནལ་བ་རྣམས་ཏེ། ཐུགས་དམ་གནང་བར་དགྱེས་པ་ན་ཡང་
། སྲོད་དང་ཐོ་རངས་
གསོལ་ཇ་སྦྲེལ་ཏེ་བསྐོལ་བས་སྐུ་ཁམས་ཉོག་པ་བསངས་ཏེ་ཅུང་ཟད་རེ་ལས་མི་
མནལ་བར་ཏིང་ངེ་འཛིན་གྱི་གནས་པ་གཅིག་གིས་འདའ་བ་དང་
། སྒྲུབ་པའི་དམ་
བཅའ་གནང་བའི་ཚེ་ན་ཉིན་ཀྱང་གསོལ་བའི་དུས་དང་
། ཐུན་མཚམས་ཀྱི་ཐུགས་
དམ་གཏོར་མ་གནང་བའི་རིང་ཙམ་མ་གཏོགས་སོས་མི་དལ་བར་རྩེ་གཅིག་ཏུ་མཉམ་
པར་འཇོག་པ་དང་
། ཕྱིས་སྲོད་ཐོར་གྱི་གསོལ་ཇ་སྐུ་ཁམས་ལ་མི་ལེན་པར་གྱུར་པ་
ནས་ཀྱང་། ནམ་གྱི་ཚོད་འཛིན་པའི་ཞབས་འབྲིང་བ་དག་བསྐོས་ཏེ་མཁར་རྔ་ལ་སོགས་
པའི་བརྡས་བསྐུལ་ནས་སླར་མཉམ་པར་འཇོག་པ་དང་། སྐུ་གྲིབ་ཀྱིས་བཏབ་པའམ་
ཉིན་གང་དགེ་བའི་ལས་ཀྱིས་སྐུ་ལུས་དུབ་པའི་ཚེའང་
། བྱིང་བ་བསང་བའི་དགོངས་
པ་གཏད་པ་ཙམ་གྱིས་དངས(དྭངས)པ་སོགས་ཕལ་གྱི་བློའི་སྤྱོད་ཡུལ་ལས་འདས་
352



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
མཚམས་
པའི་མཛད་པ་ཁོ་ནས་དུས་འདའ་སྟེ། བཀའ་ལས་ཀྱང་། ང་ལ་དང་པོ་ནས་ཞག་རེ་
ལ་ཇ་འདེབས་ཆུང་ངུ་རེའི་སྐྱ་མནལ་རྒྱུ་བྱུང་ན། དེ་བས་ལྷག་པ་མནལ་མི་དགོས་པ་
ཡིན་གསུང་སྟེ། འདི་ཙམ་ཡང་གཞན་ངོར་སྟོན་པ་ལས། དོན་ལ་གཏི་མུག་གི་སྒྲིབ་
པ་རྩ་ནས་སྤངས་པའི་སེམས་དཔའ་ཆེན་པོ་ལ་འདི་ལྟའི་མཐོང་བས་ཅི་ཞིག་དཔོགས།
ཚོགས་དང་དབེན་པར་སྤྱོད་པ་གང་གི་དུས་ཡིན་ཡང་རུང་། ལོ་གཅིག་གི་ཚེ་ན་དགུན་
དཔྱིད་གཉིས་མཚམས་བྱེད། དབྱར་སྟོན་གཉིས་ཆོས་འཆད། ཟླ་གཅིག་གི་ཚེ་ན་ཡར་ངོ་
མས་བྱེད། མར་ངོ་ཆོས་འཆད། ཉིན་ཅིག(གཅིག)གི་ཚེ་ན་སྔ་དྲོ་མཚམས་བྱེད། ཕྱི་
དྲོ་ཆོས་འཆད་ཅེས་འགྲོ་མགོན་ཕག་མོ་གྲུ་པའི་བཀའ་ལས་འབྱུང་བ་དེ་རང་ཅག་
རྣམས་ལ་དེ་ལྟར་གྱིས་གསུང་བའི་བརྡ་ཡིན་གསུངས་ནས་ཕྱག་ལེན་ལ་འདེབས་པ་
གནང་། སྔ་དྲོའི་ཆ་ལ་གསོལ་བའང་སྡོར་དཀར་དང་
། གུང་ཚིགས་ནས་བྱིན་གྱིས་
བརླབས་པའི་ཀྲུམས་ལ་སོགས་པའང་བཞེས། རྒོངས་རེ་བཞིན་ཚོགས་མཆོད་མ་ཆག་
པ་དང་། ཁྱད་པར་ཡར་ངོ་མར་ངོའི་ཚེས་བཅུ་གཉིས་ལ་སོགས་པ་ལ་སྦྱིན་བདག་གི་
འབྱོར་པ་དང་། གྲུབ་པའི་དབང་ཕྱུག་འདིའི་ཐུགས་རྗེའི་མཐུས་འཇུངས་པའི་ཡིད་
ཅན་མཐའ་དག་སྙིང་དང་བར་འགྱུར་བའི་ཚོགས་ཆས་ཀྱང་ལྷུན་གྲུབ་ཏུ་འབྱུང་བ་སྟེ།
བཀའ་ལས་ཀྱང་། མི་ང་བསོད་ནམས་ཅན་ཅིག(ཞིག)ཡིན་པས། ན་གཞོན་ནུ་ནས་
རྒྱལ་བཟངས(བཟང)དབོན་པོ་བྱས། གོང་མ་གྲགས་པ་འབྱུང་གནས་པས(པའི)བུ་
དོད་བཅོལ། སྐྱེས་ཐོག་གི་མི་ཅིག(ཞིག)ལ་བསོད་ནམས་ཆེ་སྐྱིད་ཟེར་བ་ཅིག(ཞིག)
བྱས༑ སློབ་གཉེར་བྱེད་པའི་འཐུན(མཐུན)རྐྱེན་ཡང་ཁོ་བོ་ལས་འཛོམ་པ་མེད། དེའི་
རྗེས་སུ་སྦྱིན་བདག་སུ་བཟུང་གིས་འཐུན(མཐུན)རྐྱེན་འདོད་དགུ་སྦྱར། ངེད་རང་
གིས་ཆོས་ནུས་ན་འཚོ་བའི་ཆེད་དུ་སྩོལ(རྩོལ)བ་སྐད་ཅིག་ཀྱང་མ་དགོས་ཏེ། ཡུལ་
353



ལོ་པཎ་གྱི་རྣམ་ཐར་ཕྱོགས་བསྒྲིགས།
བལ་པོར་བགྲོད་པའི་ལམ་དུའང་ཡོ་བྱད་ཀྱིས་འཐོགས་པ་ཅུང་ཟད་ཀྱང་ཡོང་མ་མྱོང་།
ཁྱད་པར་འདི་སྐོར་དུ་སླེབ(སླེབས)ནས་ནི་ཡིད་ལ་གང་འདོད་དང་གང་བསམ་
འབད་མེད་དུ་བྱུང༌
། སྔོན་གྱི་བླ་མ་དག་གསོལ་ཅོག་ཁ་ནས་དགེ་སློང་བཞི་སྡེ་རེ་
འཁྱོངས་པ་ཡིན་གསུང་བ་འདུག་སྟེ། ངའི་ཅོག་ཙེ་འདིའི་སྟེང་ནས་དེ་མི་ཚད་འཁྱོངས་
པ་འདུག་གསུང་ཞིང་། གསོལ་བའི་ཁྱད་པར་བཟང་ཞིང་བསོད་པ་ཇི་སྙེད་མཆིས་ཀྱང་
བར་མ་དོར་ཆུད་མི་འཛའ་བར། དགེ་འདུན་དང་དགེ་བའི་ལས་ཀྱི་ཆེད་དུ་སྩོལ་བའི་
བཟོ་རིག་པ་རྣམས་ཀྱི་ལོངས་སྤྱད་བྱར་སྩོལ། གཞན་ཡང་སྦྱིན་བདག་ཆེན་པོ་རྣམས་
ཀྱིས་དངོས་པོ་བཞེད་དགུ་ཆེ་ཕྲ་ཅི་ཕུལ་ཡང་། སྦྱིན་པོ་བསོད་ནམས་ལ་སྤྲོ་བ་སྐྱེད་
པའི་ཕྱིར་འཕྲལ་དུ་དགྱེས་དགྱེས་ལྟར་མཛད་ཅིང་ཕྱག་ཏུ་བཞེས་ཀྱང་
། བདག་གིར་
འཛིན་པའི་དགོངས་པ་ནམ་དུ་ཡང་མི་མངའ་བས་ཐམས་ཅད་དགེ་བའི་ཕྱོགས་སུ་
ལྷུག་པར་གནང་། བརྐམ་ཆགས་ཅན་དག་གི་བདོག་པ་མཐུ་དང་ཐབས་ཀྱིས་བླངས་ཏེ་
དཀོན་མཆོག་གི་ཆེད་དུ་སྟབས(བསྟབས)པས་སེར་སྣའི་འཆིང་བ་གཅོད་པའི་སེམས་
དཔའ་ཆེན་པོའི་ཐབས་ཚུལ་ལ་ཡང་མངའ་དབང་དུ་གྱུར། རང་གཞན་གྱི་ཕན་བདེའི་
དོན་ཆེན་པོ་དག་འགྲུབ་པ་ལྟ་ན། འཕྲལ་དུ་ཅིར་སྣང་ཡང་རྐྱེན་གྱིས་མི་འཕྲོགས་པའི་
གོ་ཆ་ཆེན་པོ་བཞེས་ཏེ་མ་གྲུབ་བར་དུ་རྩོལ་ཞིང་
། རང་ངོས་ནས། ཕན་པ་སེམས་པའི་
བློས་དོན་ཆེན་པོ་ཨེ་འགྲུབ་ལྟ་བའི་ཁེ་ལ་བསམ་པ་མ་གཏོགས་མིས་གཤེ་བ་དང་
འཁོན་དུ་འཛིན་པ་བྱུང་དོགས་ལ་མཛེམས(འཛེམས)ན་དོན་གང་ཡང་མི་འགྲུབ།
རང་ཅག་རྣམས་ཀྱི་སྟོན་པ་ལ་ཐམས་ཅད་ཀྱིས་མགྲིན་གཅིག་ཏུ་བསྟོད་པ་བྱེད་པ་མ་
བྱུང་བའི(བས)། ངེད་རང་ལ་མི་ཐམས་ཅད་ཀྱིས་བསྟོད་ར་གཏོང་བ་ག་ན་འོང་ཞེས་
ཐམས་ཅད་དུ་སྩོལ་བས་ཚུལ་འཆོས་ཀྱི་དྲི་མ་རྒྱང་དུ་བསྲིངས། མ་རུངས་པའི་བློ་ཅན་
354



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
9
དག་གི་རྒྱུད་གདུལ་བའི་ཕྱིར་བཀྱོན་པ་ལྟར་མཛད་ཀྱང་
། བརྩེ་བའི་བློས་ཁྲོས་པ་ལྟར་
བསྟན་ན་ཕན་པའི་སྒོར་འགྱུར་བ་འདུག་ན་འཕྲལ་དུ་དེ་ལྟར་རིགས་ཀྱི། སྙིང་ནས་
འཁོན་དུ་འཛིན་པའི་བློ་ཁོ་བོ་བྱང་ཆུབ་སེམས་དཔའ་ཡིན་པས་ག་ན་འོང་ཞེས་ཆེད་
དུ་སྩོལ།
སྩོ
ཁྱད་པར་སློབ་མ་ལ་བླ་མའི་ཐུགས་ཁྲེལ་བྱུང་བ་ཡིན་ཟེར་བའི་གཏམ་འདི་བློས་
མི་བཟོད་པ་ཅིག(ཞིག)འདུག་པས། སློབ་མར་གྱུར་ཏོ་ཅོག་ལ་ཐུགས་ཁྲེལ་མི་བྱེད་པ་
དམ་བཅའ་ཡིན་ཞེས་འདོམས་པར་མཛད་ཅིང་ཀུན་ཏུ་བརྩེ་བའི་སྤྱན་རས་དག་པས་
བཙའ། སངས་རྒྱས་ལ་ཡང་དེ་ལྟ་བུའི་འཛིན་པ་མི་མངའ་ཡང་ལས་བསགས་ན་
འབྲས་བུ་འབྱུང་བར་འདུག་པས་བག་ཡོད་པར་སྤྱོད་ཅིག་ཅེས་སྩོལ་བས་བག་ཡངས་སུ་
སྤྱོད་པའི་སྒོ་སྡོམ་པའི་ཐབས་མཁས་ལ་ཡང་སྦྱོར་བར་མཛད། རྟག་ཏུ་མཉམ་པར་
བཞག་པ་ལས་མ་གཡོས་བཞིན་དུ་སྦྱིན་བདག་རྣམས་དང་
། ཞབས་ཕྱིར་འབྲང་བ་
སོགས་མང་ཉུང་ཅི་ཡོད་ཀྱང་
། དེ་ཐམས་ཅད་སོ་སོས་སྒྲུབ་པར་ནུས་པའི་དགེ་བའི་
ལས་དང་ཐོས་བསམ་སྒོམ་པའི་རིམ་པ་ལ་སློབ་པ་ལས་གཞན་དུ་ཅུང་ཟད་ཀྱང་མི་
གཡེང་བར། བྱ་བ་དེ་དང་དེ་ལ་རྟག་འགྲུས་སུ་རྩོལ་དུ་གཞུག །དེ་རྣམས་ཀྱིས་ཀྱང་
བཀའ་བཞིན་དུ་སྤྲོ་བ་དང་བཅས་པས་སྒྲུབ་ཅིང་། ཕྱིན་ཅི་ལོག་ཏུ་ལྟ་བ་དང་
། ཕན་
ཚུན་གཅིག་ལ་གཅིག་འཁོན་དུ་འཛིན་པ་ལ་སོགས་པའི་རྣམ་པ་ཅི་ཡང་མི་བྱེད་པར།
དགེ་བའི་ལས་དེ་དང་དེ་ལ་སྦྱོར་བཟོད་ཅིང་། དོན་མ་མཆིས་པར་ཅུང་ཟད་རེ་བར་
མ་དོར་ལས་ནའང་དེ་མ་ལེགས་བསམ་པའི་བློ་ངང་གིས་སྐྱེ་བ་འདུག་ཟེར་ཏེ། དམ་པ་
འདིའི་བཀའ་བདེན་པའི་ཚིག་གྲུབ་པའི་མཐུ་ལས་ཡིན་པར་སེམས་ལ། སྔོན་པཎ་ཆེན་
རིན་པོ་ཆེས་རྗེ་འདི་ཉིད་ལ། གཞན་ལ་ཕན་པའི་སྒོ་བྱེད་ན་མི་ཆེ་བ་ལ་ཕན་པ་བྱེད་
355



ལོ་པཎ་གྱི་རྣམ་ཐར་ཕྱོགས་བསྒྲིགས།
དགོས་པ་ཡིན། ཆེན་པོ་གཅིག་ལ་ཕན་པ་བྱས་ན་དེའི་མཐུས་གཞན་མང་པོ་མང་པོ་
ལ་ཕན་ཅིང་(ཞིང་)། རང་གི་ས་མཱ་དྷི་ལ་གནོད་པའི་གཡེང་བ་ཆེན་པོ་བྱེད་མི་དགོས།
མི་ཆུང་ཆུང་མང་པོ་ལ་ཕན་པ་བྱས་ཀྱང་སེམས་གཡེང་བ་ལས་དོན་ཆེན་པོ་མེད་ཅེས་
བཀའ་གནང་བ་དེ་ཐུགས་ཤིན་ཏུ་མད་བར་འདུག་གསུངས་ནས། སྡེ་དཔོན་དང་བླ་
མ་ཆེན་པོ་སོགས་མཐུ་ཆེ་བ་རྣམས་ལ་གཙོ་བོར་བརྟེན་ཏེ། དེ་རྣམས་ཀྱིས་མཐུས་སྐྱེ་བོ་
ཐམས་ཅད་དགེ་བའི་ལས་ཕྲ་རགས་ཅི་གྲུབ་ལ་རྟག་འགྲུས་སུ་རྩོལ་དུ་འཇུག་པ་
གནང་ལ། རྡོ་རྗེའི་སློབ་མ་རྣམས་གཙོ་བོར་གྱུར་པའི་འགྲོ་བ་ལས་དེ་དང་དེའི་ཆེད་དུ་
འབྲེལ་ཚད་ཐར་པའི་ས་བོན་ཅན་དུ་མཛད་པའི་ཐུགས་རྗེའི་མཐུས་བསྔོ་བ་དང་སྨོན་
ལམ་རྟག་ཏུ་རྗེས་སུ་འཛིན། ཡུལ་ཕན་ཚུན་གྱི་རྒྱལ་པོ་རྣམས་མཐུན་པར་སྦྱར་ཏེ་ཡུལ་
ཁམས་འཁྲུག་པ་མེད་པར་འཇགས་པའི་ཐབས་ལ་མཁས་པའང་ཇི་སྙེད་སྩལ(བསྩལ)།
ཇོ་བོ་རྗེ་སངས་རྒྱས་ཡིན་པས་དེའི་མཛད་པའི་རྗེས་སུ་འབྲང(འབྲངས)བ་ཡིན་
གསུངས་ནས། ལྷ་རྗེ་རགས་གསོ་བ་དང་། གཞན་ཡང་གང་དུ་གདན་ཆགས་པའི་ཡུལ་
དེར༑ སད་དང་སེར་བ་སོགས་བཟློག་པ་དང་
། ཆར་དབབ་པ་སོགས་ཞིང་པ་རྣམས་
ཀྱི་རེ་བའང་ཡིད་བཞིན་དུ་སྐོང་
། ཡུལ་གང་དུ་བཞུགས་ཀྱང་དེའི་ལམ་གྱི་ཤོ་གམ་ལ་
སོགས་པའི་འཚེ་བ་ཐམས་ཅད་བཟློག་པར་མཛད་དེ་འདྲོན་པོ་ཐམས་ཅད་བག་
ཕེབས་པར་རྒྱུ་བ་ལ་སྦྱར། རྟག་ཏུ་དཀོན་མཆོག་གི་རྟེན་དང་གསུང་རབ་ཀྱི་ཞབས་
ཏོག་ལ་ནན་ཏན་དུ་གནང་བས། བླ་མ་དང་ལྷག་པའི་ལྷ་རྣམས་ཀྱི་སྐུ་འབུར་བྲིས་
གསར་དུ་བཞེངས་པ་གནང་བའི་ཚོགས་ཀྱང་བགྲང་བ་ལས་འདས། དབུ་སྔས་མགོའི་
རྟེན་གསུམ་རྣམས་ཀྱི་དྲུང་གི་དུས་རྒྱུན་གྱི་མཆོད་པའི་ཁྱད་པར་ཡང་ཆེན་པོ་རྣམས་
ཀྱང་བློས་མི་འཁྱུད་པ་འདུག་ཅེས་སྨྲ་ནའང་
། དམ་པ་འདི་ནི་དེ་ལ་ཁེངས་པའི་དྲི་
356



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ཙམ་ཡང་མི་གནང་བར། རང་ཅག་རྣམས་སྙིགས་དུས་སུ་ཡུལ་མཐའ་ཁོབ(འཁོབ)ཏུ་
སྐྱེས་པས་
པས་མཆོད་པའི་རྣམ་པ་ཕྲ་མོ་འདི་ཙམ་ལས་འབུལ་རྒྱུ་མ་མཆིས་ནའང་
། ཆུ་ལ་
བརྟེན་ནས་བསོད་ནམས་བསགས་ཆོག་པའི་དུས་འདིར་ཆུ་ལ་ཕངས་པ་མི་དགོས་
གསུངས་ནས། སྣོད་ཐམས་ཅད་དྲི་ཞིམ་པོའི་ཆུ་ཁ་དོག་སྣ་ཚོགས་སུ་བསྒྱུར་བས་
བཀང་སྟེ་འབུལ་དུ་གཞུག །
ངེད་རང་གིས་ཞིབ་ཟོས་ནས་དཀོན་མཆོག་ལ་རྩིད་འབུལ་བ་ག་ན་འོང་གསུངས་
ནས་ཞལ་ཟས་ཀྱང་གསོལ་ཞིབ་དང་འདྲ་བ་དང་། སོས་ཀྱི་དུས་ལ་སོགས་པར་མེ་ཏོག་
སར་པ་ཅིག(ཞིག)འབུལ་མི་བྱུང་ནའང་
། སྣམ་བུ་འདྲ་ཡང་འབུལ་བ་ལ། འབུལ་བ་
འདི་ལེགས་གསུངས་ནས་དགྱེས་པར་མཛད་ཅིང་། དགུན་གྱི་དུས་སོགས་མེ་ཏོག་མི་
སྐྱེ་བའི་ཚེ་པྲ་ཚིལ་ལས་བསྒྲུབས་པའི་མེ་ཏོག་སྔོན་མ་གྲགས་པའི་ངོ་མཚར་བ་དག་
ཀྱང་དམ་པ་འདིའི་དཀོན་མཆོག་མཆོད་པའི་ཡོ་བྱད་དུ་ཆེད་དུ་སྤྲུལ་པ་ལྟར་རྗེ་ཉིད་
ཀྱི་ཞབས་འབྲིང་བ་རྒྱ་མཚོ་རྣམ་རྒྱལ་བྱ་བས་རང་བྱུང་དུ་ཤེས་ཏེ་མཛེས་པར་བཀོད་
པས་མཆོད་པར་མཛད། འབྲས་དང་ནས་དཀར་མོ་རྡུལ་མེད་པ་མ་གཏོགས། སྦྱར་མ་
དང་བཅས་པའི་ངན་ངོན་རྟེན་དང་དཀྱིལ་འཁོར་ལ་སོགས་པའི་དྲུང་དུ་ནམ་ཡང་མི་
འབུལ། སྲོད་ཀྱི་ཚོགས་མཆོད་དུས་ལ་སོགས་པར་སྣང་གསལ་གྱི་ཕྲེང་བ་བཅུ་ལྔ་ལས་
མི་ཉུང་བ་དང༌
། དཀྱིལ་འཁོར་མཆོད་པའི་ཡོ་བྱད་ཀྱི་མར་མེ་ཇི་སྙེད་འབྱུང་ཡང་
།
ནག་མེ་གཅིག་ཀྱང་མི་བཤོམ། བཀའ་འགྱུར་དང་བསྟན་འགྱུར་ལ་སོགས་པའི་གསུང་
རབ་ས་གང་ན་བཞུགས་ཀྱང་མ་ཚང་བ་གསོ་བ་དང་
། མ་ཆུད་པ་གསར་དུ་འཇུག་པ་
སོགས་ཀྱིས་ཆ་ཚང་བར་སྒྲིག་པ། རྗེ་ཉིད་ཀྱིས་ཕྱག་ལ་བདར་བ་དང་། སྒྲིན་པོའི་བློ་
ཅན་དག་ཞུས་དག་འཁོར་མོར་བགྱིད་དུ་རྩོལ་བ་གནང་། རྒྱུད་སྡེ་ཟབ་མོ་རྣམས་
357



ལོ་པཎ་གྱི་རྣམ་ཐར་ཕྱོགས་བསྒྲིགས།
གསེར་དུ་བཞེངས་ཤིང་
། ཞབས་འབྲིང་བ་དང་ཐབས་ཀྱིས་བསྐུལ་བའི་ཡི་གེ་བ་ཇི་
སྙེད་མཆིས་ཀྱང་བསྟན་པ་ལ་གང་ཕན་གྱི་གསུང་རབ་རྣམས་དང་
། ཁྱད་པར་བདག་
རང་གིས་སློབ་གཉེར་བྱས་པའི་པོ་ཏི་འདི་རྣམས་ཀྱི་བཀའ་དྲིན་བསབ་པའི་སླད་དུ་
ཚར་རེ་བཞེངས་པ་ཡིན་གསུངས་ནས། དཀའ་ཆེན་བཞི་སོགས་སྔར་གསན་སྦྱོང་
མཛད་པའི་གཞུང་ཆེན་པོ་འགྲེལ་པ་དང་བཅས་པ་རྣམས་བཞེངས་སུ་གསོལ་བ་ལ་
སོགས་པའི་ཕྲིན་ལས་རྒྱ་མཚོ་མངོན་དུ་མཛད།
གཞན་ཡང་ལྷུན་གྱིས་གྲུབ་པའི་ཕྲིན་ལས་གྱི་དབང་ཕྱུག་མཆོག་ལ་བློ་གྲོས་
གཞོན་ནུར་གྱུར་པ་ལ་ལ་དག་དངོས་དང་བརྒྱུད་པས། སྐུ་མཚམས་དང་ཐུགས་དམ་
ཡང་ཡིན་ཏེ། གཞན་ལ་དངོས་སུ་ཕན་པའི་ཐབས་གསུང་ཆོས་ལྷུག་པར་སྩོལ་བ་ཅིག
(ཞིག)བྱུང་ན་ཞུ་བ་ལ། བཀའ་ལས། མི་ཤེས་བཞིན་དུ་ཆོས་བཤད་བྱེད་པ། འདི་རྣམས་
ལ་བསམས་དུས་ཅུང་ཟད་རེ་བཤད་ན་བསམ་འོང་བ་འདུག་ནའང་། དོན་ལ་མི་རྟོན་
པའི་བཤད་པའི་ཐ་སྙད་ཀྱི་འཆད་མཉན་མཛད་མཁན་གྱིས་ཆོག་པར་འདུག །སྙིང་
ནས་ཐར་པ་དོན་གཉེར་བྱུང་ན་ཟུང་འཇུག་གི་ལམ་འདིར་སྣ་རྙེད་ཙམ་རེ་ཐུན་
མཚམས་སུ་སྟོན། རྩོད་དུས་ཀྱི་ཐ་མར་ཟུང་འཇུག་གི་ལམ་སྟོན་པ་ལས་
ལས་ལྷག་པའི་
གཞན་དོན་ཅི་ཡང་མེད།
གཞན་ཡ་རི་མ་རི་མང་པོ་མ་བྱེད་གསུང་པ་པཎ་ཆེན་རིན་པོ་ཆེའི་བཀའ་ལུང་
ཡིན་གསུངས་ནས། གསུང་ཆོས་གང་སྩོལ་ཡང་ཐབས་ཀྱིས་ཟུང་འཇུག་གི་ལམ་ཁོ་ན་
ལ་བཀྲལ་བར་དགྱེས
། ཁྲིད་ལུས་གང་གནང་ཡང་མྱོང་ཁྲིད་མ་གཏོགས། ཁྲིད་ལ་ལུང་
བྱས་ན་བསྟན་པ་ལ་གནོད་པ་ལས་མི་འོང་
། བསྟན་པ་ལ་ཕན་མ་ཐུབ་ཀྱང་གནོད་པ་
བྱེད་དོན་མེད་གསུངས་ནས། ཁྲིད་ཀྱི་མིང་དུ་བརྟགས་ནས་ལུང་ནམ་དུ་ཡང་མི་གནང་
།
358



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རྣལ་འབྱོར་ཡན་ལག་དྲུག་པ་ལྟ་བུའི་ཁྲིད་ལུས་གཅིག་རང་ཡང་ནན་ཏན་ལྷུར་བྱེད་
པ་དག་གིས་ལན་མང་དུ་ཞུས་ཀྱང་
། གང་ཟག་དེ་དང་དེའི་རྒྱུད་ཚོད་དང་
། ཉམས་སུ་
ལོངས་ཚོད་ཀྱི་ཉམས་ལེན་སྔ་མའི་གེགས་སེལ་བོགས་འདོན་དུ་འགྲོ་བའི་གདམས་
པའི་གནད་ཟབ་པ་མེད་པར་སྩོལ་བས། བློ་གྲོས་ཀྱི་ནོར་ཅན་སུས་ཀྱང་མན་ངག་གི་
གནད་རྒྱ་མཚོ་ལྟ་བུའི་གཏིང་དཔོགས་པར་མི་ནུས་ཏེ། བཀའ་ལས་ཀྱང་། ཁྲིད་ཡིན་
ངོ་ཤེས་པ་ཅིག(ཞིག)བྱེད་ན། མྱོང་བའི་སྣ་སྙེད(རྙེད)པ་དེ་ནས་ཆུ་ཡུར་བར་ཁྲིད་པ་
བཞིན། ཁྲིད་ཕྱི་མ་ཕྱི་མ་སྔ་མ་སྔ་མའི་གེགས་སེལ་བོགས་འདོན་དུ་འདེབས་པ་ལ་རྒྱུད་
ཀྱི་ངེས་པ་དང་འཐུན(མཐུན)པར་ཁྲིད་ཀྱི་དམིགས་པ་རྩོམ་ཤེས་པ་ཅིག(ཞིག)དགོས་
པ་ཡིན། ཆོས་ར་གཅིག་ཏུ་འཚོགས་པའི་ཆོས་ཉན་དེ་རྣམས་དབང་པོ་དང་ཉམས་
མྱོང་སྐྱེ་ཚུལ་གཅིག་ཏུ་མི་འོང་བས་དེ་རྣམས་སོ་སོའི་རྒྱུད་ཚོད་དང་སྦྱར་ནས་འཁྲིད་
དགོས་ཏེ། ཁྲིད་ཡིག་གི་དཔེ་ཆའི་ངོས་ནས་དམིགས་པ་སྤྱོད་པ་དེས་གར་ཡང་མི་
ཕྱིན༑ ང་ལ་ཁྲིད་ཡིག་གི་དཔེ་ཆ་མེད། མྱོང་བའི་སྣེ་མོ་ནས་ཁྲིད་ཤེས་པ་ཡིན་ཞེས་
གསུངས་ཏེ། ཡང་དག་པའི་ལམ་གྱི་བཀའ་དྲིང་(དྲིན)སྩལ་བས(བསྩལ་པས)། དངོས་
གྲུབ་ཀྱི་སྐལ་བ་ཅན་དུ་མཛད་ཅིང་
། གང་ཟག་དེ་དང་དེས་ཉམས་ལེན་ལ་ཇི་ལྟར་སྩོལ་
དང་༑ ཉམས་སུ་འདི་ལྟར་ལོངས་མངོན་སུམ་དུ་དགོངས་པའི་བཀའ་སྩལ་ཡང་མང་
དུ་གནང་།
ཞབས་དྲུང་དུ་ཁྲིད་ཐོབ་ནས་གནས་གཞན་དུ་སྒྲུབ་པའི་དམ་བཅའ་བརྟན་པོ་
ལ་སུས་གནས་ཀྱང༌། དེའི་ཚེ་གེགས་ཕྲན་ཚེགས་ཀྱིས་བཏབ་པ་སྲིད་ན། གང་ཟག་དེའི་
ཉམས་སམ་རྨི་ལམ་དུ་རྗེ་ཉིད་ཕེབས་ཏེ། དེ་བསལ་བའི་གདམས་པ་སྩོལ་བ་དང་
།
མོས་པ་མི་འཕྲོག་པའི་བློ་ཅན་རྣམས་ཀྱི་རྨི་ཉམས་སུ་རྗེ་ཉིད་བཅོམ་ལྡན་འདས་སྡོམ་
359



ལོ་པཎ་གྱི་རྣམ་ཐར་ཕྱོགས་བསྒྲིགས།
པའི་བསྐུར་བསྟོན(སྐུར་སྟོན)པས་བརྡ་དང་བརྡ་ཅན་གྱི་གདམས་པ་སྩོལ་བ་སོགས་རྫུ་
འཕྲུལ་གྱི་ཆོ་འཕྲུལ་ཇི་སྙེད་པ་མངོན་དུ་མཛད་པ་དང་
། སྡེ་སྣོད་འཛིན་པ་ཆེན་པོ་
རྣམས་ལ་རྗེ་ཉིད་རྒྱལ་བ་མ་ཕམ་པའི་སྤྲུལ་པའི་ངོ་བོར་ཡིད་ཆེས་པའི་མཚན་མ་
མངོན་དུ་སྟོན་པས་ཐེ་ཚོམ་གྱི་དྲ་བ་གཅོད་པར་མཛད་པ་སོགས་ཀྱིས་རེ་བ་ཡིད་བཞིན་
དུ་སྐོང་པར་མཛད་པའི་ཚུལ་ཡང་བགྲང་བར་མི་དཔྱོད། དངོས་སུ་གསུང་གི་བདུད་
རྩི་ཐོབ་པས་འཚོ་བའང་གངས་ཅན་གྱི་ལྗོངས་འདི་ཅལ་ལེ་ཁྱབ་པ་རྩམ(ཙམ)བྱུང་
།
ཁྱད་པར་དགེ་འདུན་གྱི་སྡེ་སྐྱོང་བའི་བླ་ཆེན་མང་པོ་དང་། ས་སྐྱོང་བའི་རྒྱལ་
ཐབས་འཆང་བ་མང་པོའི་གཙུག་ཏུའང་བསྟེན། གསུང་གི་བདུད་རྩི་ཉམས་སུ་ལེན་
པའི་བསམ་གཏན་པས་ཀྱང་རི་བོ་ཐམས་ཅད་ཁྱབ། འཕགས་ཡུལ་ནས་ལྷག་པའི་ཛོ་ཀི་
མང་དག་ཀྱང་ལེགས་པར་སྦྱར་བའི་གསུང་གིས་བསླབ་པའི་གནས་ལ་འགོད་པར་
མཛད། ཁྱད་པར་བཀའ་ལས། ཁྱེད་རྣམས་ཀྱི་བློ་ལ་ང་ཟོ་བསོད་ཁོ་ན་དོན་དུ་གཉེར་
བ་མ་གཏོགས་བསྟན་པའི་ཁུར་དང་གཞན་དོན་མི་བྱེད་པར་འདུག་བསམ་པ་ཡིན་
ནམ༑ བཙུན་པ་འགའ་ཞིག་ལ་རྙེད་བཀུར་གྱི་བློས་ཁ་བཤད་བྱས་པས་གཞན་དོན་
དང་བསྟན་པ་ལ་ཕན་པ་མ་ཡིན། ཁྱེད་རྣམས་དང་ང་བསྟན་པ་འཛིན་ལུགས་དང་
གཞན་དོན་བྱེད་ལུགས་མི་གཅིག །ཁོ་བོས་ཐོས་བསམ་སྒོམ་པའི་རིམ་པ་དང་
། འཆད་
སོགས་ཀྱི་བྱ་བ། རང་གཞན་དགེ་བའི་ལས་ལ་བསྐུལ་བ་སོགས་ཀྱིས་དུས་འདའ་བ་
ལས་བཏང་སྙོམས་སུ་འདུག་མ་མྱོང་སྟེ། རང་ཉིད་གང་དུ་འདུག་པའི་ས་དེར་སངས་
རྒྱས་ཀྱི་བསྟན་པ་རབ་འབྱམ(འབྱམས)གྲུ་བཞི་ལམ་མེར་བཞུགས་པ་ཡིན། ཁོ་བོ་ལ་
རང་འཁྲིས་རྡུལ་ཙམ་ཡང་མེད་པས་ང་བྱེད་ཚད་གཞན་དོན་ཡིན། སྒྲུབ་པ་བྱེད་
པའང་གཞན་དོན་དུ་བྱེད་པ་ཡིན་ཏེ། ཕལ་ཆེར་དོན་མེད་དོན་ཡོད་དང་། རྣམ་ཀུན་
360



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དོན་ཡོད་ཤེས་པར་བྱ་བའི་ངེས་པས། ད་ལྟ་གཞན་དོན་ཕྲ་མོའི་གཡེང་བ་དོར་ནས། ཤད་
ཀྱིས་སྐད་ཅིག་རེ་རེ་ལ་ཡང་སངས་རྒྱས་ཀྱི་ཞིང་ཁམས་རྒྱ་མཚོ་སྦྱོང་བ་དང་།
སེམས་
ཅན་རྒྱ་མཚོ་སྨིན་པར་བྱེད་ནུས་པའི་གཞན་དོན་གོ་སྐབས་ཡངས་པོ་ཅིག(ཞིག)བྱེད་
པ་ཡིན། རྙེད་བཀུར་དང་ཁེ་གྲགས་ཡིད་ལ་བཞག་པའི་གཞན་དོན་འདི་རྣམས་ལྟར་
སྣང་ཙམ་ཡིན་མོད་གསུང་ལ། ཐར་པ་སྙིང་ལ་བཞག་པའི་ཆོས་དོན་དུ་གཉེར་བ་
བྱུང་ངོ་ཅོག་ལ་དབང་པོ་དང་འཚམ་པའི་ཆོས་དང༌། སྦྱིན་བདག་གི་འབྱོར་བ་ལས་
ཐོབ་པའི་ཟང་ཟིང་གི་རྙེད་པས་ཀྱང་ཚིམ་པར་མཛད་དོ། །
གཞན་ཡང་དངོས་པོ་སྲང་གང་ལ་བདག་ཏུ་འཛིན་པའི་དགོངས་པ་མི་མངའ་
བ་བཞིན་དུ། ཐབས་ལ་མཁས་པས་སྦྱིན་བདག་གི་འབྱོར་བ་རྒྱ་མཚོ་ལྟ་བུ་ལས། དཀོན་
མཆོག་གི་མཆོད་པ། རྟེན་གསུམ་བཞེངས་པ། ཡོངས་སུ་འཛིན་པ་རྣམས་དང་དགེ་
འདུན་གྱི་སྡེ་ལ་ཞབས་ཏོག །དགོན་གནས་ཆེ་ཆུང་རྣམས་ཀྱི་འདུ་རྟེན་དང་
། སྒྲུབ་
མཆོད་གསོར་བ། བསམ་ཡས་ལ་སོགས་པའི་གཙུག་ལག་ཁང་རྣམས་དང་། ཞི་བ་
འཚོའི་དུས་མཆོད་སོགས་ལ་རྐྱེན་སྦྱོར་བ། ཕོངས་ཤིང་མགོན་མེད་པ་རྣམས་ཚིམ་པར་
མཛད་པ་སོགས་གཏོང་བའི་སྒོ་དང་
། རིན་པོ་ཆེའི་རིལ་བུ་རེ་རེས་ཀྱང་སྲོག་སྦྱིན་པར་
ནུས་པ་སོགས་སྨན་གྱི་སྦྱིན་པ་རྒྱ་ཆེན་པོ་སྩལ(བསྩལ)བ་ལས་ཐམས་ཅད་དུ་ཕན་པ་
མཛད་པའི་ཆ་གཅིག་པུའང་བློས་གཞལ་བར་མི་ནུས་ཏེ། བཀའ་ལས་ཀྱང་། ཡོ་བྱད་
ཅི་ཡང་མི་གཟུང་ཞིང་ཐབས་ལ་མཁས་པའི་སྒོ་ནས་སྦྱིན་པའི་དངོས་པོ་ཆོག་མི་ཤེས་
པ་སྦྱིན་ཡུལ་ལ་རིས་སུ་མི་འབྱེད་པར་གཏོང་བ་འདི་ལྟ་བུ་ལ་བྱང་ཆུབ་སེམས་དཔའི་
སྤྱོད་པ་ཟེར་བ་ཡིན་གསུང་
།
གཞན་ཡང་ཐུགས་དམ་བཅས་པ་ལས་སུས་ཀྱང་སྒུལ་བར་མི་སྤྱོད་པའི་མཐུ་ལ་
361



ལོ་པཎ་གྱི་རྣམ་ཐར་ཕྱོགས་བསྒྲིགས།
མངའ་དབང་དུ་མཛད་པས། བཞེད་པ་དང་མི་འབྱོར་ཞིང་ཐུགས་དམ་གྱི་སད་དུ་
འགྲོ་བ་ལྟ་ན་ཕུན་སུམ་ཚོགས་པ་ལྟར་སྣང་བ་ཅི་བྱུང་ཡང་དེའི་དབང་དུ་མི་འགྲོ་བ་
དང་༑ དྲ་ཆུང་མཛོ་ཁལ་བསྲེལ་བ་འདི་ཆོས་དང་མི་འཐུན(མཐུན)པའི་ས་ལས་གཞན་
དུ་འགྲོ་ཟེར་བའི་བརྡ་ཡིན་གསུངས་ནས་བྱ་བྲལ་གྱི་བརྟུལ་ཞུགས་ལ་གཙོ་བོར་གནང་
སྟེ; ས་གང་དུ་མི་ཆེ་ཕྲ་སུ་གང་གིས་ཀྱང་བཞེད་པ་ཁོ་ན་དང་སྦྱོར་བ་མ་གཏོགས།
གཞན་ངོའི་རྐྱེན་དབང་དུ་སྐད་ཅིག་ཀྱང་མི་འགྲོ་བ་ནི་སེམས་དཔའ་ཆེན་པོའི་ཚུལ་
གཅིག་སྟེ། དེ་བས་ན་བདག་ཅག་གི་རྗེ་བཙུན་འདི་ནི་མང་དུ་ཐོས་པ་རྒྱ་མཚོའི་ཕ་
རོལ་དུ(ཏུ)བྱོན་པས་རིས་མེད་པའི་བསྟན་པ་རབ་འབྱམ་གྱི་འབྱམས་ཀྱི)བདག་པོར་
གྱུར་ཏེ། ཟབ་རྒྱས་ཀྱི་ཆོས་སྒོ་ཇི་སྙེད་པ་སྩོལ་བ་ལ་ཟླ་མེད་པ་དང༌། དགག་སྒྲུབ་ཀྱི་
བསླབ་པ་རིན་པོ་ཆེའི་གནས་ལས་ཅུང་ཟད་ཀྱང་འདའ་བར་མི་སྤྱོད་པར་ཚངས་པར་
སྤྱོད་པ་མཆོག་གི་མཐར་སོན་ཏེ། ཐུབ་པའི་རིང་ལུགས་པ་མཆོག་ལས་ཀྱང་མཆོག་ཏུ་
གྱུར་པ་དང་། དངོས་གྲུབ་བརྙེས་པའི་རྡོ་རྗེ་སློབ་དཔོན་གྱི་གནས་ལ་གནས་ལས་དཀྱིལ་
འཁོར་གྱི་འཁོར་ལོ་རབ་འབྱམ་གྱི་འབྱམས་ཀྱི)བདག་པོར་གྱུར་ཏེ། སྐལ་བ་མཆོག་
དང་ལྡན་པ་རྣམས་སྨིན་པར་མཛད་པ་དང༌
། འཕོ་བ་མེད་པའི་ཚུལ་ཁྲིམས་ཀྱི་ཕུང་
པོ་ཡོངས་སུ་རྫོགས་པར་མཛད་པས་ཟུང་འཇུག་གི་ཡེ་ཤེས་སྐུ་ཉམས་སུ་བསྟར་ཏེ། རྡོ་
རྗེ་འཛིན་པ་ཆེན་པོའི་གོ་འཕང་མངོན་དུ་མཛད་པ་ལ་སོགས་པ་རྒྱལ་བ་རྣམས་དང་
སྤྱོད་པ་མཚུངས་པའི་ཡོན་ཏན་གྱི་ཕུང་པོ་ཚད་མེད་པ་མངའ་བ་ཉིད་ཀྱིས་ན། ཉི་
ཚེའི་ངོ་མཚར་གྱི་སྣང་བ་ཡི་གེའི་ལམ་དུ་འགོད་པའི་ངལ་བས་ཅི་ཞིག་བྱ།
362



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
བརྒྱད་པ། ཡོངས་སུ་མྱ་ངན་ལས་འདའ་བའི་མཛད་པ་བསྟན་པའི་ཚུལ།
དེ་ལྟར་ཕུལ་དུ་བྱུང་བའི་རྣམ་པར་ཐར་པ་འདི་དག་ལས་ཅུང་ཟད་ཀྱང་གཡེལ་
བ་མེད་བཞིན་པ་ལས། རེ་ཤིག(ཞིག)ཞིང་འདིའི་མཛད་པ་བརྟུལ་བར་བཞེད་པའི་ཟླ་
ཤས་ཀྱིས( ཀྱི)གོང་ནས་བདག་ལའང་ཞབས་དྲུང་དུ་སླེབ་དགོས་པའི་བཀའ་ཤོག་
ཕེབས་པས། བྱར་མདའ་ལྷུན་གྲུབ་རབ་བརྟན་དུ་ཕྱག་བགྱི་བར་སླེབས་ཤིང་། དེར་
མགོན་པོ་ཆེ་ཆུང་གི་རྗེས་གནང་རྣམས་ལེགས་པར་སྩལ(བསྩལ)ནས། སྐྱིད་དེ་སྦུག་
ཏུ་ཆོས་ཀྱི་རྒྱལ་པོ་སྤྱན་སྔ་རིན་པོ་ཆེ་དང་མཇལ་ཞིང་། ནང་སོ་བསམ་བདེ་སོགས་ཞལ་
སློབ་དང་སྦྱིན་བདག་སོགས་ཀྱི་ཕྱག་འབུལ་བཞེས་ཏེ། ཕྱིར་ཕེབས། བྱམས་པ་གླིང་གི་
མཆོད་རྟེན་ཆེན་མོ་དང་
། གྲ་ཐང་གི་གཙུག་ལག་ཁང་སོགས་སུ་ཕེབས་ནས། བསྟན་
པ་ལ་བསམས་ཏེ་སྒོ་མཐའ་དག་ནས་འཛིན་སྐྱོང་མ་རེལ་བ་དགོས་པ་ལ་སོགས་པའི་
ཞལ་བཀོད་གནང་
།
དེ་ནས་ལྷུན་གྲུབ་ལྷ་རྩེར་ཕེབས་ཏེ་སྐུ་མཚམས་དམ་མུས་ཀྱི་ངང་ནས། དྲུང་
མངའ་རིས་རབ་འབྱམ(འབྱམས)པ་དང༌
། ཆོས་རྗེ་རྟེའུ་ར་པ། འཚལ་མིན་མཁན་
ཆེན་པ། ཆོས་འཁོར་སྒང་པ་བྱང་ཆུབ་རྣམ་རྒྱལ་བ་སོགས་འགའ་ཤས་ལ་ཁྲིད་ཁ་ལྔ་
ཙམ་འཛུགས་པ་གནང་སྟེ། སྔ་དྲོའི་ཆ་ལ་ཐུགས་དམ་ངེས་པ་ཅན་རྣམས་གྲོལ་བ་
མཛད། གུང་ཚིགས་གྲོལ་འཕྲལ་ནས་ཉི་མཚམས་བར་གསུང་ཆོས་བར་མེད་དུ་གནང་
བ་དང་། ཐམས་ཅད་ལ་རང་རང་གི་བློ་ནུས་དང་དཔེས་པའི་བསྟན་པ་རིས་མེད་ལ་
ཕན་པ་དང་། སེམས་ཅན་གྱི་ཕན་བདེ་སྤེལ་བ། དགེ་བའི་ལས་རྣམས་ལ་སྙིང་སྟོབས་
བསྐྱེད་དགོས་པ་ཡིན། རང་ཅག་དགེ་བཤེས་སུ་མིང་བཏགས་པ་འདི་རྣམས་ཀྱང་།
363



ལོ་པཎ་གྱི་རྣམ་ཐར་ཕྱོགས་བསྒྲིགས།
རང་གི་ལྟོ་གོས་གཏམ་གསུམ་གྱི་སྒྲུབ་ཐབས་ཀྱི་ཆེད་དུ་ཆོས་ཀྱང་ཟོང་མར་བཏང་
ནས༑ བསྟན་པ་ལ་འཕེལ་འགྲིབ་བྱུང་བ་ལ་སེམས་ལ་ཡ་འུད་མེད་པ་འདི་འདྲ་རང་
ངོ་ཚ། བསྟན་པ་ཚུལ་བཞིན་དུ་མི་བཞུགས་ན་ངེད་རང་ཚོའི་ཆོས་སྤྲིན་བར་གྱི་ཉི་མ་
འདྲ་འདི་རང་གིས་རང་དོན་གཞན་དོན་གང་ཡང་མི་ནུས་པས་ཐམས་ཅད་དུ་བསྟན་
པ་སྤེལ་དགོས་པ་ཡིན་གསུང་བ་སོགས། འཕྲལ་ཡུན་གྱི་བླང་དོར་གྱི་གནས་རྒྱ་ཆེར་
བཀའ་སྩོལ་བཞིན་པ་ཉིད་ཀྱིས་དྲུང་ན་འཁོད་པ་རྣམས་ཀྱང་བག་ཕེབས་པ་ལྟར་
འདུག་ན་ཡང་། སྔ་ཉིད་ནས། བཀའ་ལས། ཚེ་རིང་ཐུང་གང་བྱུང་ཡང་འདྲ། ཇི་
ཙམ་འཚོའི་བར་བསྟན་པ་དང་སེམས་ཅན་ལ་ཕན་པའི་ཐབས་ཀྱི་དགེ་བའི་བྱ་བ་ཟད་
པ་མེད་པ་བྱེད། ནམ་ལྔ་པར་གྱུར་པ་ན་སེམས་ལ་ལྷག་མ་ཏིལ་ཙམ་ཡང་མ་འཁྲིས་པ་
བྱེད་པ་ཡིན་གསུང་བ་དང་
། མཐར་ཐུག་གི་འཆི་བ་མེད་པའི་གོ་འཕང་སྒྲུབ་པ་ཡིན་
མོད༑ སྙིགས་དུས་ཀྱི་ཚེ་ལོ་ཤས་རིང་ཐུང་རང་ལ་མ་ལྟོས་གསུང་ཞིང་
། ཁྱད་པར་རྗེ་
འགོས་ཀྱི་ཞལ་སྔ་ནས་ཞབས་བརྟན་དུ། བླ་མ་བགྲེས་པོ་འདི་བཞུགས་རིང་ཁོང་གི་
ཉེ་བློས་འདི་ལས་གང་དུའང་མི་འགྲོ་གསུང་བ་ཞིག་ཡོད་ནའང་
། རྗེ་དེ་གཞན་དོན་
ལ་དགོངས་པ་ནས། ད་སྟེ་ངམས་ཤོད་ཀྱི་རྒྱུད་འདིའང་སྟོང་པར་སོང་
། གང་ལ་རང་
བསམས་ཀྱང་ཕ་བགྲེས་པོ་དེས་བསྒྱུར་བའི་ཤུལ་འདི་རང་སྐྱོ་བ་ལ་གསུང་བ་དང་
།
སྦྱིན་བདག་འདི་ལ་བརྟེན་ནས་བསྟན་པ་ལ་ཕན་པའི་བྱ་བ་ཆེན་པོ་འགྲུབ་བྱུང་
། ད་
དུང་ཅི་གྲུབ་གྲུབ(འགྲུབ་འགྲུབ)བྱེད་དགོས་ཏེ་གསུང་བ་ཙམ་ལས། སྔར་གྱི་དགོངས་
པ་བཞིན་ཅུང་མེད་པ་སྙམ་བྱེད་པ་ཙམ་མ་གཏོགས། དགོངས་པ་ཟབ་ཅིང་བརླིང་
བས་ཚུར་མཐོང་གིས་དཔག་པར་ནུས་པ་ཅི་ཡང་མ་བྱུང་འདུག་ནའང་
། ཟླ་བ་དགུ་
པའི་ཚེས་ལྔའི་རྒོངས་ཅུང་ཟད་སྐུ་གསེར(གཟེར)མཐོ་བ་སྙམ་བྱེད་པ་ལ་སྐུ་མཉེ་
364



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
སོགས་ཕུལ་བའི་ཐོ་རངས་ཀྱི་ཆ་ནས་སྐུ་སྟོད་ལ་གཟེར་ཅུང་ཟད་འདུག་གསུང་བ་ལ།
དེ་ཉིན་སྨན་བྱུག་ཅུང་ཟད་ཞུས་པས་ཟུག་རྣམས་ཀྱང་ལེགས་པར་ཆག་སྟེ་བསྙེལ་ཟུག་
ཅི་ཡང་མེད་པར་གསུང་ཆོས་རྣམས་དུས་ལས་མ་ཡོལ་བ་དང་། ཐུགས་དམ་གྱི་རིམ་པ་
རྣམས་ཀྱང་དུས་བཞིན་གནང་།
དེ་ནས་ཚེས་བདུན་གྱི་སྔ་དྲོའི་དུས་སྐུ་ཤེད་ཆུང་བར་སྣང་བས་སྐུ་ཁམས་བརྟས་
སུ་མ་ཆུག་བར་སྐུ་མཚམས་དམ་པ་ཅིགངཞིག)གནང་ན། ཞེས་ཞུས་འདུག་ནའང་ད་
ལྟའི་འདི་ཁས་འོང་གསུང་མ་གནང་
། སླར་ཡང་སྔ་དྲོའི་ཐུན་དང་
། ཐུན་མཐའི་སྐུ་
སྦྱོངས་ཀྱི་རིམ་པ། སྐུ་ཁྲུས། ཕྱག་མཆོད། རྒྱུད་སྡེ་བཞིའི་སྒྲུབ་མཆོད་རྣམས་ཀྱང་དུས་
བཞིན་དུ་གནང་
།
དེ་ནས་གུང་ཚིགས་གྲོལ་མ་ཐག་གསུང་ཆོས་སྩལ(བསྩལ)བར་དགྱེས་ནའང་སྐུ་
ཤེད་ཆུང་དུ་སོང་བའི་ཉམས་རེ་ཆེ་སྣང་བས། དེ་རིང་གསུང་ཆོས་ཐེན(འཐེན)པར་
ཞུས་འདུག་པ་བཞིན་ཐེན(འཐེན)། དེ་ནས་སྐབས་དེར་ཞབས་ཏོག་འབུལ་དགོས་པའི་
དུས་བཀའ་སྩལ་དུམ་རེ་མ་གཏོགས། སྔོན་ཉིད་ནས་བཀའ་ལས། འཆི་ཁར་ཁ་ཆེམས་
འཇོག་ཟེར་བ་དེ་སེམས་ངོ་མ་འཕྲོད་པའི་ལབ་ཡིན། དངོས་སུ་ལབ་བཏང་བ་ལ་མི་
ཉན་པར་ཤི་བའི་ཁ་ཆེམས་ལ་ཉན་པར་སེམས་པའི་བློ་དེ་རང་ཅི་འདྲ། དུས་དེར་
མདུན་ཐབས་གཞན་ཅིག(ཞིག)སེམས་དགོས་པ་ཡིན་ཞེས་སྩོལ་བ་དེ་ཉིད་མངོན་དུ་
མཛད་དེ། ཤས་ཆེར་གསུང་བཅད་ནས་ཉི་དུས་ཀྱི་ཐུགས་དམ་ལ་རྩེ་གཅིག་ཏུ་མཉམ་
པར་འཇོག་ཅིང་། དྲུང་ན་འཁོད་པ་རྣམས་བློ་འཚབས་ན་མི་ལེགས་པའི་དགོངས་
པས་སྤྱན་ཟུར་གྱིས་འཚོ་བཞིན་དུ་རིག་དོགས་ཁོ་ན་གནང་ཞིང་། ཡང་དག་པའི་
གནས་པ་མཆོག་གིས་བཞུགས་པ་དེའི་དུས་ནའང་སྐུ་ཤེད་ཀྱང་ཤིན་ཏུ་ཆག་འདུག་པ་
365



ལོ་པཎ་གྱི་རྣམ་ཐར་ཕྱོགས་བསྒྲིགས།
དང་༑ འཚོ་བྱེད་ཀྱང་ཅི་འདྲ་ཞེས་ཟོལ་གྱིས་སྨྲ་བས་ཐམས་ཅད་ཧ་ལས་ཏེ་ཙབ་ཙབ་
པོར་གྱུར་པ་ནའང་། ཁམས་བདེ་པོ་ཡོད། ཅི་ཡང་མི་ཉེས་ཤེས(ཞེས)དབྱུགས་ཕྱུང་
ཞིང་༑ དེའི་ཉིན་གང་ནམ་མཁའ་རྡུལ་མེད་པ་དང་ཁ་དོག་སྣ་ཚོགས་པའི་འཇའ་
ཁྱིམ་གྱིས་སྟེང་ཐད་དུ་རི་མོར་བྲིས་པ་ལྟར་བཀྲ་བའང་བྱུང་ལ། དེ་སྔ་གཟིམས་ཆུང་
ཀ་དྲུག་ཤར་དུ་གནང་གི་ཡོད་འདུག་ནའང་། དེ་རྒོངས། སྔར་པན་ཆེན་རིན་པོ་
ཆེས་གཟིམས་ཆུང་མཛད་པའི་ཀ་དྲུག་མ་ཞེས་བྱ་བའི་བྱང་ཤར་མཚམས་ཀྱི་གྲ(གྲྭ)
དེ་ལ། འདིར་པཎ་ཆེན་རིན་པོ་ཆེས་གཟིམས་ཆུང་གནང་སྟེ་དབང་དང་གསུང་ཆོས་
མང་པོ་སྩལ་བས(བསྩལ་པས)རྡོ་རྗེ་གདན་དང་འདྲ་བའི་གནས་ཆེན་ཡིན་གསུང་
མཆོག་ཏུ་དགྱེས་པ་ཞིག་ཡོད་པ་དེར་གཟིམས་མལ་བཤོམས་གསུང་བ་སྩལ(བསྩལ)ཏེ།
ཚེས་བདུན་གྱི་མུན་མཚམས་ལ་བབ་པ་ན་གནས་དེར་ཕེབས་ཤིང་བཞུགས་སྟན་ལ་སྐུ་
གནད་མཛད་མ་ཐག །མངོན་པར་བྱང་ཆུབ་པའི་གནས་ལ་ཐུགས་ཀྱི་དང་བ་སྟོབས་སུ་
གྱུར་པའི་ཞལ་འཛུམ་པའི་མདངས་དང་བཅས་བཞིན་དུ། རྟག་འཛིན་ཅན་རྣམས་སྐྱོ་
བ་བསྐྱེད་པའི་ཕྱིར་སྤྲུལ་པའི་སྐུ་ཆོས་ཀྱི་དབྱིངས་སུ་བསྡུ་བའི་མཛད་པའི་ཐ་མ་
མངོན་དུ་བསྟན་ཏེ། མགོན་པོ་མཆོག་དེ་སངས་རྒྱས་ཀྱི་ཞིང་རྒྱ་མཚོར་དེ་བཞིན་
གཤེགས་པའི་རྣམ་པར་རོལ་པ་སྣ་ཚོགས་པས་འགྲོ་བའི་དོན་རྒྱ་ཆེན་པོ་སྤྲོ་བར་
དགྱེས་ཀྱང་
། ཞིང་འདིའི་བསྟན་པ་དང་གདུལ་བྱ་རྣམས་ཀྱིས་ཕན་བདེའི་སྣང་བ་
དུས་གཅིག་ཏུ་ཉམས་པས། བརྩེ་ཆེན་ཡབ་ཀྱིས་བོར་བའི་ཕྲུ་གུ་གཏོལ་མེད་པར་ཉམ་
ངར་རྒྱུ་བ་ལྟར་ཞབས་འབྲིང་བ་དེ་དག་སའི་ཕྱོགས་དེར་མིག་མཆི་མ་དང་བཅས་
པས་རིག་རིག་བལྟ་ཞིང་
། གདུང་རིན་པོ་ཆེ་ལ་མགོ་བོ་གཏུགས་ཏེ་མྱ་ངན་དང་བཅས་
པས་སྨེ་བཞིན་དུ་མཆོད་པའི་ལས་དག་མངོན་པར་འདུ་བྱེད་ཅིང་འདུག་གོ། །
366



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
དེ་ནས་ཚེས་དགུའི་ཐོ་རངས་ཀྱི་ཆ་ནས་ཤངས་བུག་གཉིས་ནས་བྱང་སེམས་
དཀར་པོའི་རྒྱུན་ཉིན་ཞག་གཅིག་ཏུ་བར་མ་ཆད་པར་འབབ་པ་དང་
། དེའི་རྗེས་བྱང་
སེམས་གཉིས་བར་མ་ཆད་དུ་བབ་ཅིང་
། ཡེ་ཤེས་གོང་འཕོའི་གསེབ་ལམ་གྱི་རྣམ་པར་
ཐར་པས་གདུལ་བྱ་རྗེས་སུ་འཛིན་པའི་གཞན་སྣང་སྐུ་སྟོད་ཡན་ཆེར་འཕེལ་བའི་
ཉམས་ཀྱིས་རྒྱས་པ་དང༌། དྲི་ཞིམ་པོའི་ངད་ལྡང་བ་ལ་སོགས་པའི་ངོ་མཚར་གྱི་སྣང་
བ་དང་བཅས་བཞིན་དུ་རྣལ་འབྱོར་མའི་ཞབས་དྲན་གྱི་དུས་དགེ་བ་ལ་འོད་གསལ་
བ་དེ་ལས་བཞེངས་ཏེ། སེམས་ཅན་ཐམས་ཅད་ཀྱི་ཁམས་དང་མོས་པ་དང་བསམ་པ་
དང་དབང་པོའི་འཇུག་པ་ཇི་ལྟ་བ་དེ་ལྟར་སྤྲུལ་པའི་སྤྲིན་སྤྲོ་བ་ལ་དགོངས་པ་མངོན་
དུ་མཛད་པར་རྟོགས་ནས། གདུང་རིན་པོ་ཆེ་མཆོད་སྤྲིན་རྒྱ་མཚོའི་དབུས་སུ་བཞུགས་
པ་དེ་ཉིད་བཅོམ་ལྡན་འདས་སྡོམ་པའི་ཡེ་ཤེས་ཀྱི་འཁོར་ལོར་བསྒྲུབས་ཏེ་ཀུན་ཏུ་
བཟང་པོའི་མཆོད་སྤྲིན་རྒྱ་མཚོས་ཡང་དག་པར་མཆོད་པ་དང༌
། ཐུགས་དམ་རྩེ་གཅིག་
ཏུ་བསྐུལ་བ། འཕགས་པའི་དགེ་འདུན་གྱི་སྡེས་བདེ་བར་གཤེགས་པ་བརྒྱད་ཀྱི་ཐུགས་
དམ་བསྐུལ་བ་སོགས་གསོལ་བ་གདབ་པའི་རིམ་པ་གཡོ་མེད་པར་སྒྲུབ་ཅིང(བསྒྲུབས་
ཤིང་); ཡེ་ཤེས་ཀྱི་སྐུ་མངོན་དུ་མཛད་པའི་གདུང་ལ་སྙིགས་མའི་རྙོག་པའི་ཆ་ཅི་ཞིག་
འཚལ་ཏེ། དྲི་ངས་པ་དང་མྱགས་པ་ལ་སོགས་པའི་རྣམ་པ་ཅི་ཡང་མེད་པར། ཡོངས་
སུ་དག་པའི་དྲི་བསུང་གིས་རྒྱས་པའི་གདུང་དེ་ཉིད་ཉི་ཤུ་དྲུག་གིས་དུས་ལ་བབ་པ་ན་
ཞུགས་ལ་བཞེན་པའི་སླད་དུ་སི་ལའི་སྤོས་ཀྱིས་བསྐུས་པའི་ཙན་དན་དཀར་པོ་དང་
ཨ་ག་རུའི་བུད་ཤིང་གཅེར་བ་ལ་སྤྱན་དྲངས་ནས། དམ་ཚིག་དང་ལྡན་པའི་སློབ་མ་
རྣམས་ཀྱིས་ཞི་བ་ལས་ཐམས་ཅད་པའི་ཞུགས་བླུགས་ཕུལ་བ་ལས། དྲི་ཞིམ་པོ་དང་
བཅས་པའི་ཞུགས་ཀྱིས་ཡུད་ཀྱིས་སྦྱངས་ཏེ། ཞག་བདུན་གྱི་བར་དུ་གསོལ་བ་བཏབ་
367



ལོ་པཎ་གྱི་རྣམ་ཐར་ཕྱོགས་བསྒྲིགས།
ཅིང་༑ བདག་ཅག་ཡོན་མཆོད་མི་ཕྱེད་པའི་དད་པས་སྙིང་བརླན་པ་རྣམས་ཀྱི་གདུང་
ཞལ་འབྱེད་པའི་ལས་མངོན་དུ་བགྱིས་པ་ན། ཤེལ་ལྟར་དང་བའི་(དྭངས་པའི)སྐུ་གདུང་
དང་ ཁ་དོག་སྣ་ཚོགས་པའི་རིང་བསྲེལ་གྱི་ཕུང་པོ་དང་། གཟུགས་སྐུའི་སྣང་བརྙན་
གྲངས་མེད་པ་དག་ཀྱང་མོས་དགེའི་སྐལ་བ་ཅན་རྣམས་ཀྱི་མཆོད་པའི་རྟེན་དུ་བྱོན་
པར་གྱུར་ཏོ། །
དེ་ལྟར་ན་བདོག་པའི་དངོས་པོ་ཅུང་ཟད་བདག་གིར་མི་འཛིན་པའི་སེམས་
དཔའ་ཆེན་པོའི་ཚུལ་གྱིས་ཞི་བའི་དབྱིངས་སུ་མཉམ་པར་བཞག་པའི་རྗེས་ཉིད་
དུའང་། རྟེན་གསུམ་དང་
། དཀོན་མཆོག་མཆོད་པའི་ཡོ་བྱད་ཀྱི་ཁྱད་པར་རྣམས་ལས་
གཞན་པའི་སྲང་གང་དུ་འདྲིལ་བའི་དངོས་པོ་མ་མཆིས་ནའང་། སྦྱིན་པའི་བདག་པོ་
རྡོ་རྗེ་བདེ་མ་ཡུམ་སྲས་རྣམས་ཀྱིས་རང་གི་རྒྱུན་མཛེས་པ་རྣམས་ཀྱང་བླ་མ་མཆོག་
དེའི་ཆེད་དུ་གཏོང་བའི་སྙིང་སྟོབས་ཆེན་པོས། རྩེས་ཐང་དུ་ཚོགས་སུ་མང་ཇ། གསེར་
ཞོ་བརྒྱ་ཕྲག་ལྔ། དངུལ་ཞོ་ཉིས་བརྒྱ། སྣམ་སྦྱར་བཟང་པོ་གསེར་མ་གཉིས་ཀྱིས་གཙོས་
པའི་གོས་ཕྱི་ནང་བཅུ་སོགས་ཞོ་ཕྱེད་འགྱེད་བཟང་པོ་དང་
། སྤྱན་སྔ་ཆོས་ཀྱི་རྒྱལ་པོའི་
དྲུང་དུ་སྐུ་སྐལ་འབུལ་བ་ཆེན་པོ་གཞུང་ལས་ཆོས་འཆད་དང་བཅས་པ་ལ་རྣམ་བཞག །
བསམ་ཡས་ཀྱི་ཆོས་འཁོར་ཆེན་པོར་ཚ་ར་ཚྭ་འགྱེད་དང་བཅས་པ། རྟེན་རྣམས་ལ་
སྙན་དར་དཀར་མེ་ཅོད་པན་སོགས་ཕུལ་ཞིང་
། ལྷུན་གྲུབ་ལྷ་རྩེ་ཉིད་དུ། ཚོགས་པ་
དགེ་འདུན་སྒང་པ། བྱམས་པ་གླིང་དང་
། འཚལ་མིན་སོགས་དགོན་ཆེ་ཆུང་རྣམས་
སྤྱན་དྲངས་པའི་དགེ་འདུན་མང་པོས་དཔལ་དུས་ཀྱི་འཁོར་ལོ་ལ་སོགས་པའི་དཀྱིལ་
འཁོར་མང་པོ་སྒྲུབ་ཅིང་མཆོད་པ་ལ་སོགས་པའི་གདུང་མཆོད་བཟང་པོ་དང་
།
སེ་ར་
སོགས་ཀྱི་དགེ་འདུན་སུམ་སྟོང་ཙམ་ལ་ནས་ཞོ་ཕྱེད་མ་དང་
། མི་ནག་ཉིས་སྟོང་ཙམ་
368



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
ལ་ཁལ་འགྱེད་ཀྱི་ཆ་དང་བཅས་པའི་ནས་འགྱེད་བཟང་པོ་སོགས། བླ་མ་མཆོག་གི་
དགོངས་རྫོགས་བཟང་པོའི་ཕུལ་དུ་གྱུར་པ་བསྒྲུབས་ཏེ། མཛད་པའི་ཐ་མ་འདི་ལྟ་བུ་
མངོན་དུ་མཛད་པས་ཀྱང་སྦྱིན་པའི་བདག་པོ་ལ་སོགས་པ་གཏོང་བའི་སྒོ་ལ་སྦྱོར་
བར་མཛད་པ་ཡིན་ནོ། །
འོད་གསལ་ཆོས་ཀྱི་སྐུའི་དགོངས་པ་མངོན་དུ་མཛད་པ་དེ་ནས་གཟུང་
(བཟུང་)སྟེ། དགུང་ཞག་གི་མཐའ་ཇི་སྲིད་བར། སྤྲིན་དང་བྲལ་བའི་ནམ་མཁའ་
རྡུལ་མེད་ཅིང་དག་པ་དང་
། མེ་ཏོག་གི་ཆར་ཉིན་དང་མཚན་དུ་འབབ་པ་སོགས་ཀྱིས་
མ་རུངས་པའི་སེམས་འཆང་བ་རྣམས་ཀྱང་གུས་པའི་སེམས་དང་ལྡན་པ་ལ་སྦྱོར་བར་
མཛད་ན། དད་པའི་སེམས་འཆང་བ་རྣམས་མགོན་པོ་དེའི་སྐུ་གསུང་ཐུགས་ཀྱི་གསང་
བའི་རྣམ་པར་ཐར་པ་རྒྱ་མཚོ་ཡིད་ལ་དྲན་པས་དད་པ་གསུམ་ལ་སྦྱར་བའི་ཚུལ་ནི་
བསམ་གྱིས་མི་ཁྱབ་པའི་ཕྲིན་ལས་ཀྱི་འཇུག་པ་བླ་ན་མེད་པའོ། །དེ་ནས་སྐུ་འདྲ་རིན་
པོ་ཆེ་ལ་བདག་ཅག་ཞལ་སློབ་འདུས་པ་རྣམས་ཀྱིས་ལྷག་གནས་ཀྱི་བྱིན་ཕབ་པས་སྐུ་
དངོས་ལྟ་བུའི་བྱིན་རླབས་ཀྱི་ཆོ་འཕྲུལ་དང་ལྡན་པར་གྱུར་ལ། རྗེ་ཉིད་ཀྱིས་མངོན་
པར་འདུ་མཛད་པའི་དཀོན་མཆོག་གསུམ་གྱི་རྟེན་རྣམས་དང་། སྐུ་གསུང་ཐུགས་ཀྱི་
རྣམ་པར་རོལ་པ་ཟད་མི་ཤེས་པར་འཆར་བས་མཐོང་ཐོས་དྲན་རེག་གི་བར་གྱི་སེམས་
ཅན་གྱི་ཕུང་པོ་ཐམས་ཅད་སྨིན་པ་དང་གྲོལ་བ་བླ་ན་མེད་པའི་ཕྲིན་ལས་བསྐལ་པའི་
བར་དུ་ལྷུན་གྱིས་གྲུབ་པར་འཇུག་པ་ཡིན་ནོ། །
གང་ཞིག་ཐོས་ན་སྐྱེ་བོ་ཀུན་གྱི་རྣ་བའི་བཅུད་ལེན་དམ་པ་དང་
། །
ཐར་པའི་ལམ་ཆེན་བསྒྲོད་པར་འདོད་ལ་རྗེས་སུ་གདམས་པའི་སྒྲོན་མེ་མཆོག །
369



ལོ་པཎ་གྱི་རྣམ་ཐར་ཕྱོགས་བསྒྲིགས།
དད་པའི་དབང་པོ་རབ་ཏུ་རྒྱས་བྱེད་ངོ་མཚར་དགའ་སྟོན་གསར་པའང་འདི
དེ་ལྟ་བས་ན་རྣམ་པར་ཐར་པ་འདི་ནི་བློ་ལྡན་བསྟེན་བྱ་ཉིད། །
།
རྗེ་བཙུན་མཆོག་གི་མཛད་པ་ཕྱོགས་ཙམ་ཞིག །
མོས་དགེ་ཕུལ་བྱུང་རྣམས་ཀྱི་ངོར་བྱས་ནས། །
ཡོན་ཏན་བསྔགས་པ་དོན་བཞིན་བརྗོད་པ་སྟེ། །
འདི་ལ་ཁ་ན་མ་ཐོ་ཡོད་མ་ཡིན། །
འདིར་འབད་དགེ་བ་ཟབ་ཡངས་ཆོས་ཀྱི་རྔ་ཆེན་སྒྲ། །
ནམ་མཁའི་མཐའ་ཀླས་སེམས་ཅན་ཁམས་སུ་གྲགས་པར་གྱུར། །
ཡེ་ཤེས་རྡོ་རྗེས་ཉོན་མོངས་བདུད་ཚོགས་རབ་འཇོམས་པའི། །
དཔལ་ལྡན་རྒྱལ་བའི་གོ་འཕང་བཟང་པོ་ཐོབ་པར་ཤོག །
དེ་ལྟར་བདག་ཅག་གི་དཔལ་ལྡན་བླ་མ་དམ་པ་བསྟན་པ་རབ་འབྱམ(འབྱམས)
ལ་མངའ་བསྒྱུར་བའི་རིང་ལུགས་པ་ཆེན་པོ། སྙིགས་དུས་ཀྱི་ཀུན་མཁྱེན་གཉིས་པ།
དཀྱིལ་འཁོར་མཐའ་དག་གི་རྡོ་རྗེའི་སློབ་དཔོན། མཚན་བརྗོད་པར་དཀའ་བའི་
ལོ་ཙཱ་བ་ཆེན་པོ་དཔལ་བསོད་ནམས་རྒྱ་མཚོ་སྙིང་སྟོབས་མཆོག་གི་སྡེའི་ཞབས་ཀྱི་
མཛད་པ་མདོ་ཙམ་གླེང་བ་ངོ་མཚར་རྒྱ་མཚོ་ཞེས་བྱ་བ་འདི་ནི། རྗེ་དེ་ཉིད་ལ་མི་
འཕྲོགས་པའི་གུས་པ་དང་ལྡན་ཞིང་། རྣམ་པར་དཀར་བའི་དགེ་ཚོགས་སྒྲུབ་པ་ལ་
མཆོག་ཏུ་བརྩོན་པ། བསྟན་པ་རིས་མེད་པའི་སྦྱིན་པ་པོར་གྱུར་པ་དཔལ་བཞི་འཛོམ་
370



ཁྲིམས་ཁང་ལོ་ཙཱ་བའི་རྣམ་ཐར་ངོ་མཚར་རྒྱ་མཚོ།
རིན་ཆེན་དོན་ཡོད་པས་གསེར་གྱི་མེ་ཏོག་དང་བཅས་ཏེ་བསྐུལ་བ་ལས། ཆོས་ཀྱི་སྤྱན་
ཅན་དེའི་ཞབས་པད་ཡུན་རིང་དུ་བསྟེན་པའི་ཉེ་གནས་རྣམས་ཀྱི་ངག་ལས་བྱུང་བ་
སྒྲོ་སྐུར་གྱིས་མ་སྦགས་པ་ཇི་སྙེད་པ་མཁས་གྲུབ་ཆེན་པོ་དེའི་གསུང་ལས་སྐྱེས་པ་དགེ་
བཤེས་བྱམས་པ་ཀུན་དགས་ཟིན་བྲིས་ལེགས་པར་བགྱིས་པ་རྣམས་གོ་རིམ་བཞིན་
སྡེབས(བསྡེབས)ཤིང་། གསུང་མགུར་དག་གིས་སྐབས་ཇི་ལྟ་བར་བརྒྱུན་ཏེ། མགོན་
པོ་མཆོག་དེའི་བཀའ་དྲིང་(དྲིན)ཡང་དག་པར་ཐོབ་པ་ཞྭ་དམར་ཅོད་པན་འཛིན་
པ་བཞི་པས། དགེ་བྱེད་ཀྱི་ལོ་སྨིན་དྲུག་ཅན་གྱི་ཕྱོགས་གཉིས་པའི་རྒྱལ་བ་དང་
པོའི་ཚེས་ནས་བརྩམས་ཏེ། ལྷུན་གྲུབ་ལྷ་རྩེ་ཞེས་བྱ་བའི་དགེ་གནས་སུ་ཕལ་ཆེར་
གྲུབ་ཅིང་། མགོ་ཅན་གྱི་ཕྱོགས་གཉིས་པའི་བཟང་པོ་དང་པོའི་ཚེས་ལ་རྫོགས་པར་
བཀོད་པའི་ཡི་གེ་པ་ནི་བློ་གྲོས་ཀྱི་མིག་ཡོངས་སུ་གསལ་བ་བྱམས་པ་ཀུན་དགའོ།།
མངྒ་ལཾ།། གཅིག་ཞུས། ཤུ་བྷཾ།
371



ལིས་ཀང་།
རྩོམ་སྒྲིག་པ།
དྷཱིལྷ་ལྡན།
རྩོམ་སྒྲིག་འགན་ཁུར་པ།
སྒྲིག་སྦྱོར་པ།
བྱམས་པ་བསྟན་འཛིན། སྙེ་མ་ནག་པོ།
ཕྱི་ཤོག་ཇུས་འགོད་པ། སྙེ་མ་ནག་པོ།
ཞུ་དག་པ། དྷཱིཝལྷ་ལྡན། འཛི་གུར་ཀུམ། འོད་འཛིན། བྱམས་པ་བསྟན་འཛིན། གངས།
ཡིག་གཏགས་པ། དྷིཡུ་མཐོང་འཛུམ། གཞི་བདག། གངས་འཛོམས།
ལོ་པཎ་གྱི་རྣམ་ཐར་ཕྱོགས་བསྒྲིགས།
༼༨–༡༣ ༽
ཀྲུང་གོའི་ཤེས་རིག་དཔེ་སྐྲུན་ཁང་གིས་པར་དུ་བསྐྲུན་ནས་བཀྲམ།
༢༠༡༩ལོའི་ཟླ༢པར་པར་གཞི་དང་པོ་བསྒྲིགས།
༢༠༡༩ལོའི་ཟླ༤པར་པར་ཐེངས་དང་པོ་དཔར།
དཔེ་རྟགས།
ISBN 978-988-8516-64-3
དེབ་ཚད།
170mm*240mm
1~2000
དཔར་གྲངས།
དེབ་ཆ་ཚང་གི་རིན་གོང་ 275 སྒོར། (8~13)
དཔར་གྱི་བདག་དབང་འདི་ག་རྩོམ་སྒྲིག་ཁང་ལ་ཡོད་པས། སུ་ཞིག་གིས་ཁྲིམས་འགལ་སྒོ་ནས་བསྐྱར་
དཔར་བྱས་ན་ཁྲིམས་ལྟར་བདའ་འདེད་བྱེད་ངེས་ཡིན།



!
:



རྩོམ་སྒྲིག་པ། དྷཱི ལྷ་ལྡན།
སྒྲིག་སྦྱོར་པ། སྙེ་མ་ནག་པོ།
ISBN 978-9888516-643
91178988815 16 6 4 3||
ཚོད༔ 275. 007t (+8-1394)
